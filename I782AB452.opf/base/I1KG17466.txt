༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG17189 ImageGroup: ||1KG17466
LCCN: n/a ISBN: 9993342300
Title: )
ཐབས་ཀུན་བཏུས། ‘གློག་ཀླད་པར་མ།
སྒྲུབ་
sgrubthabskunbtus/ (glog kladparma/)
Author:
འཇམ་དབྱངས་མཁྱེན་བརྩེའི་དབང་པོ
'jamdbyangs mkhyenbrtse'i dbangpo
Descriptor: In/a
OriginalPublication: n/a;n/a
Place: kathmandu
Publisher: sacheninternational, guru lama
Date: 2002
Volume: 18
TotalVolumes: 14
TBRCPages: 2
IntroductoryPages: In/a
TextPages: In/a
ScanningInformation: ScannedatM/SSatluj Infotech Images, E-45 Sector27 Noida, DistrictGautam Buddha
Nagar, U.P. 201301 via New Delhi, INfortheTibetan BuddhistResource Center, 150 17th
st., NewYork, NY 10011, U.S.A2006. Comments: 5/2014

༄༅། །སྒྲུབ་ཐབས་ཀུན་བཏུས་གླེགས་བམ་བརྒྱད་པ།།
༼ཉ༽
SGRUB THABS KUN BTUS
VOLUME ་08
2002

Inputed & Published By:- Sachen International, Guru Lama, KTM, Nepal. 8) Sponsor volume 10:-
Mr, New Leong Boon & Family, Singapore.
9) Sponsor volume 11:- Mr, Ku Pak Ming & Family, Singapore.
1) Sponsor volume 01:-
Sakya Goshak Choling, England, U.K.
10) Sponsor volume 12:- Mr, Yeo Eng Cheng & Family, Singapore.
2) Sponsor volume 02 & 03:- Ven: Sik Lung King & members, Hong Kong. 11) Sponsor volume 13:- Mr, Nyima Wangdu & Family, Singapore.
3) Sponsor volume 04 & 05:-
Mr, Ngawang Sangpo & Mrs, Yangchen Palmo, Taiwan.
12) Sponsor volume 14:- Mr, Goh Heok Yeow & Family, Singapore.
4) Sponsor volume 06:- Mr, Hsu Wan Shan, Taipei, Taiwan. Miss, Toh Mei Hua & Family, Singapore.
5) Sponsor volume 07:- Mdm, Tan Ah Hee & Family, Singapore.
6) Sponsor volume 08:-
Mr, Ong Lye Seng & Relatives, Singapore. PRINTED AT:- Shah offset, 1614 Lal Kuan, Delhi - 110006
7) Sponsor volume 09:- Dr, Tai Han Min & Family, Singapore.
Mrs, Tai Mei Heong & Family.
ISBN: 99933-423-0-0

༄༅། །སྒྲུབ་པའི་ཐབས་ཀུན་ལས་བཏུས་པ་དངོས་གྲུབ་རིན་པོ་ཆེའི་འདོད་འཇོའི་གླེགས་བམ་བརྒྱད་པ་༼ ཉ་༽ བའི་དཀར་ཆག
བླ་མ་ཞི་བ་གསང་བ་འདུས་པའི་གཞུང་རྩ་བ་ཕྲིན་ལས་ཆ་ལག་དང་བཅས་པའི་སྐོར། ༡ ༨༠
སློབ་དཔོན་པདྨ་ཀ་ར་དང་བླ་མ་དབྱེར་མེད་དུ་སྒྲུབ་པའི་ཐབས་ཐར་ལམ་ཉིང་ཁུ། ༠. ༡༢༠
སློབ་དཔོན་པདྨའི་གསོལ་འདེབས་བསམ་པ་མྱུར་འགྲུབ་མ། ༡༢༡ ༡༢༣
གུ་རུ་དྲག་དམར་ཉང་ལུགས་འབྲིང་པོ་མེའི་སྤུ་གྲིའི་སྒྲུབ་རྗེས་མན་ངག་དང་བཅས་པའི་སྐོར། عادعا༡༢༥

لدباو ་་༡༨༨
ཁྱུང་ཁྲའི་སྒྲུབ་ཐབས་ལས་ཚོགས་རྗེས་གནང་དང་བཅས་པ།
༢༧༠༡༨༩
བཅོམ་ལྡན་འདས་རྡོ་རྗེ་ཁྱུང་ཁྲའི་སྒྲབ་ཐབས་ལས་ཚོགས་རྗེས་གནང་དང་བཅས་པའི་སྐོར།
སྒྲུབ་www༢༧༡ ༢༧༢
پر དུས་འཁོར་ལུགས་ཀྱི་ཁྱུང་ཁྲའི་འཁོར་ལོའི་དཔེའུ་རིས།
ཐབས་
༢༧༣ ༢༩༧
ཀུན་سر ཡེ་ཤེས་ཁྱུང་ནག་གི་སྒྲུབ་ཐབས་ལས་ཚོགས་རྗེས་གནང་དང་བཅས་པ།
བཏུས་༢༩༩ ༣༠༧
کر ཁྱུང་ནག་མེ་ཡི་སྤྲ་གྲི་འབར་བའི་སྒྲུབ་ཐབས་རྗེས་གནང་ལས་ཚོགས་དང་བཅས་པ།
༣༠༩ - ༣༡༢
༡༠ ཡེ་ཤེས་ཀྱི་བྱ་ཁྱུང་དམར་པོའི་སྒྲུབ་ཐབས་ལས་ཚོགས་རྗེས་གནང་གི་ཐོ་ཡིག་དང་བཅས་པ།

ཉ མཁའ་འགྲོ་སེང་གེའི་གདོང་པ་ཅན་གྱི་མན་ངག་ཟབ་མོ།
༣༡༣ ༣༦༧
དཔལ་ས་སྐྱ་པའི་གསེར་ཆོས་མཁའ་འགྲོ་སེང་གདོང་མའི་རྗེས་གནང་ལས་ཚོགས་མངོན་རྟོགས་ཤིན་ཏུ་ཟབ་པའི་གདམས་པ། ༣༦༩ ༣༨༡
སེང་གདོང་སྔོན་མོ་གཙོ་འཁོར་གསུམ་མའི་སྒྲུབ་ཐབས་རྗེས་གནང་ལས་ཚོགས་དང་བཅས་པ་རྡོ་རྗེའི་སྤྲིན་ཆར། ༣༨༣ ༣༩༧
སེང་གདོང་རིགས་ལྔའི་སྒྲབ་ཐབས་རྗེས་གནང་ལས་ཚོགས་དང་བཅས་པ་ཕྲིན་ལས་རྣམ་རོལ།
༣༩༩ ༤༡༩
༡༥ མཁའ་འགྲོ་མ་སེང་གེའི་གདོང་པ་ཅན་གྱི་གཏོར་མ་ལ་བརྟེན་ནས་ཕྱིར་ཟློག་པའི་མན་ངག་སྙིང་པོ་དགྲ་བགེགས་དཔུང་འཇོམས། མ་༤༣༡ ༤༥༢
མཁའ་འགྲོ་མ་སེང་གེའི་གདོང་ཅན་བ་རི་ལུགས་ཀྱི་བུམ་ཆོག་བྱད་འགྲོལ་གྱི་ཡི་གེ་ཤེལ་གྱི་སྦུར་ལེན། ༤༥༣ ༤༧༥

༤༧ www ༤༩༤
སེང་གདོང་མ་དམར་མོའི་སྒྲབ་ཐབས་རྗེས་གནང་ལས་ཚོགས་དང་བཅས་པ་མཁའ་འགྲོ་དགྱེས་པའི་དབྱངས་སྙན།
༥༠༦༤༩༥བཅོམ་ལྡན་འདས་མ་གཙུག་ཏོར་གདུགས་དཀར་མོའི་སྒྲབ་ཐབས་རྗེས་གནང་གཟུངས་བཀླག་ཐབས་དང་བཅས་པ།
་་༥༠༧ ༥༣༠
༡༩ བཅོམ་ལྡན་འདས་མ་གདུགས་དཀར་ཅན་གྱི་སྒོ་ནས་བྱད་འགྲོལ་བྱ་ཚུལ་གསལ་བའི་སྒྲོན་མེ།
www
༥༣༧༡ ༥༥༤307 བཅོམ་ལྡན་འདས་གཙུག་ཏོར་འབར་བའི་སྒོམ་བཟླས་ཀྱི་མན་ངག་སྲེག་བྱེད་མེའི་འཁོར་ལོ།
www ༥༦༡༥༥༥
ཁྲོ་བོའི་རྒྱལ་པོ་གཙུག་ཏོར་འབར་བའི་གཏོར་མ་ལ་བརྟེན་ནས་ཕྱིར་ཟློག་པའི་གདམས་པ་བར་ཆད་ཀུན་སེལ།
༥༦༣ ༥༨༢
༢༢ རྒྱལ་མཚན་རྩེ་མོའི་དཔུང་རྒྱན་གྱི་སྒྲུབ་ཐབས་རྗེས་གནང་མན་ངག་དང་བཅས་པ་བདུད་བཞིའི་གཡུལ་ལས་རྒྱལ་བྱེད།

༢༣༽ གནོད་པ་ཕྱིར་ཟློག་པ་ལ་མཆོག་ཏུ་བསྔགས་པ་བྷ་ཡ་ནཱ་ས་ནིའི་གདམས་ངག་གསལ་བྱེད་དང་བཅས་པ། ་་་་་་་་་་་ལལ་་་་་་་་ལ www عاريا༥ར༣
༢༤༽ རྗེ་བཙུན་མ་ཀུ་རུ་ཀུལླེའི་སྒྲབ་ཐབས་རྗེས་གནང་དང་བཅས་པ། لدونا ༦༣༦
༢༥༽ རྗེ་བཙུན་མ་གུ་རུ་ཀུལླེའི་གསང་སྒྲུབ་ལྷ་ལྔའི་བྱིན་རླབས་ཀྱི་ཆོ་ག་གསལ་བའི་སྒྲོན་མེ། ་་་་་་་་་་་་་་་འ་བ་་
༦༣༧ ༦༥༠
༢༦༽ དཔལ་ཚོགས་ཀྱི་བདག་པོའི་སྒྲབ་ཐབས་རྗེས་གནང་དང་བཅས་པ། ༦༥༡ www ولدعا
༢༧༽ དཔལ་འདོད་པའི་རྒྱལ་པོའི་སྒྲབ་ཐབས་རྗེས་གནང་དང་བཅས་པ། ادعاو www. ༦༩༣
གཉན་ལོ་ཙཱ་བའི་དབང་གི་ལྷ་གསུམ་ལས། པཎྜི་ཏ་འབུམ་ཕྲག་གསུམ་པ་དབང་དུ་བསྡུས་པའི་རྗེ་བཙུན་མ་ཀུ་རུ་ཀུལླེ་དཔལ་མོ་སྙིང་གི་གསེར་ཐག་ཅན་དུ་གྲགས་པའི་ཆོས་སྐོར། ༦༩༥ ༧༤༡

༧༤༣ www ༧༥༢
༢༩ དབང་གི་ལྷ་མོ་ཏི་ནུ་མའི་བསྙེན་སྒྲབ་ལས་གསུམ་གྱི་མན་ངག་གི་ཡི་གེ་ཡིད་འཕྲོག་ལི་ཁྲིའི་ཆུ་གཏེར།
༣༠༽ རྗེ་བཙུན་ས་སྐྱ་པའི་མན་ངག་དབང་གི་སྒྲོལ་མ་དམར་མོའི་སྒྲུབ་ཐབས་རྗེས་གནང་ལས་ཚོགས་དང་བཅས་པའི་སྐོར། ༧༥༣ ༧༩༣
༣༡༽ རྗེ་བཙུན་བཅོམ་ལྡན་འདས་མ་ཀུ་རུ་ཀུལླེའི་དབང་གི་སྦྱིན་སྲེག་གི་ཆོ་ག་གསལ་བ། ཚར་ཆེན་ཆོས་ཀྱི་རྒྱལ་པོས་མཛད་པ་བཞུགས་སོ།། ༧༩༥ ༡༨

༦
༄༅། །གུ རུ ཤཱ % གུ ཧྱ ས མཱ ཛ སྱ གྲ ནྡྲ མཱུ ལ ས ཀ རྨ བ ཡ བ ཤྲུ བི ཧ ར ཏི སྨ༎e
༄༅། །བླ་མ་ཞི་བ་གསང་བ་འདུས་པའི་གཞུང་རྩ་བ་ཕྲིན་ལས་ཆ་ལག་དང་བཅས་པའི་སྐོར་བཞུགས་སོ།།

༄༅། །མྲ་མཾ་རྦ་ཁྲཧྲ་པྲཿཏཱཿ སརྦ་ཏྠཞཱཧྱམཾཧཱ རྣཉྩརཱཁྭཏྱཊཿའྲ བདེ་གཤེགས་ཐམས་ཅད་འདུས་པའི་སྐུ༔ དམ་ཆོས་མ་ལུས་འདུས་པའི་གསུང་༔ སངས་རྒྱས་དགོངས་པ་
འདུས་པའི་ཐུགས༔ བླ་མའི་སྐུ་གསུང་ཐུགས་ལ་འདུད༔ འབྲས་བུ་གསང་སྔགས་རྡོ་རྗེ་ཡི༔ རྒྱུད་དང་ལུང་ཆེན་ཀུན་ལས་ཀྱང་༔ ཚོགས་གཉིས་མྱུར་རྫོགས་སྙིང་པོ་ཡི༔ དོན་རྟོགས་འདོད་ན་བླ་མ་
བསྒྲུབ༔ ཅེས་གསུང་བདུད་རྩི་འབྱུང་རྒྱུད་ལས༔ ལྷ་སྐུ་འབུམ་ཕྲག་བསྒོམས་པ་བས༔ བླ་མའི་སྐུ་གཅིག་བསྒོམས་པ་མཆོག༔ ཅེས་གསུངས་གསང་བ་འདུས་པ་ལས༔ རྡོ་རྗེ་སློབ་དཔོན་སྐུ་ཉིད་
ལ༔ བདེ་གཤེགས་རྒྱལ་བའི་སྐུ་རྣམས་རྫོགས༔ བླ་མ་སངས་རྒྱས་བླ་མ་ཆོས༔ དེ་བཞིན་བླ་མ་དགེ་འདུན་ཉིད༔ བླ་མ་དཔལ་ཆེན་ཧེ་རུ་ཀ༔ ཀུན་བྱེད་རྒྱལ་པོ་བླ་མ་ཡིན༔ ཅེས་གསུངས་མཁའ་འགྲོ་

༄༅། །ལས་རྒྱུད་ལས༔ ནད་གདོན་ཞི་བྱེད་སྨན་གྱི་མཆོག༔ དགོས་འདོད་འབྱུང་བའི་རིན་པོ་ཆེ༔ ཐམས་ཅད་དབང་དུ་སྡུད་བྱེད་ཅིང་༔ འགྲོ་རྣམས་མ་ལུས་སྒྲོལ་བའི་གྲུ༔ ཕྲིན་ལས་མངའ་བདག་བླ་མ་མཆོད༔ ཅེས་
གསུངས་སྒྱུ་འཕྲུལ་དྲྭ་བ་ལས༔ བླ་མ་སངས་རྒྱས་ཀུན་གྱི་རྗེ༔ རྒྱལ་བའི་མན་ངག་གསང་ཆེན་རྣམས༔ སྟོན་པ་རྡོ་རྗེའི་ཐུགས་ལ་གནས༔ གཙོ་བོ་རྡོ་རྗེ་འཛིན་པ་བསྒོམ༔ ཞེས་གསུངས་དགོངས་པ་འདུས་པ་ལས༔ བསྐལ་པ་འབུམ་གྱི་སངས་
རྒྱས་པས༔ བླ་མ་གཉན་པར་ཤེས་པར་བྱ༔ ཅི་ཕྱིར་བསྐལ་པའི་སངས་རྒྱས་རྣམས༔ བླ་མ་དག་ལ་བརྟེན་ཏེ་བསྒྲུབས༔ ཅེས་གསུངས་དྲ་བ་སྡོམ་པ་ལས༔ མཆོད་པ་ཐམས་ཅད་ཡོངས་སྤངས་ཏེ༔ བླ་མ་མཆོད་པ་ཡང་དག་བརྩམ༔ དེ་མཉེས་
པས་ནི་ཀུན་མཁྱེན་པའི༔ ཡེ་ཤེས་མཆོག་དེ་ཐོབ་པར་འགྱུར༔ ཞེས་གསུངས་འཇམ་དཔལ་སྒྱ་དྲྭ་ལས༔ བཀུར་འོས་བརྗེད་པར་བྱ་བའི་མཆོག༔ རྟག་ཏུ་རི་མོར་བྱ་བའི་འོས༔ ཕྱག་བྱར་འོས་པ་བླ་མའི་རབ༔ འཇིག་རྟེན་གསུམ་པོ་གོམ་གཅིག
བགྲོད༔ ཅེས་གསུངས་སངས་རྒྱས་འདུས་པ་ལས༔ གང་གིས་གདུལ་བྱའི་ཡིད་བཞིན་དུ༔ བླ་མ་སྒྲུབ་པའི་ཐབས་བརྩམས་ཏེ༔ དེ་ཉིད་དོན་དུ་སུ་གཉེར་བ༔ ཐེག་ཆེན་བླ་མའི་ས་ནོན་ཏེ༔ ཀུན་གྱི་བདག་ཉིད་ཆེན་པོར་འགྱུར༔ ཅེས་གསུངས་བླ་
མ་སྒྲུབ་པའི་ལུང་༔ ་བསམ་མི་ཁྱབ་ཀྱི་རྗེས་འབྲངས་ཏེ༔ འགྲོ་རྣམས་མ་ལུས་བསྒྲལ་སླད་དུ༔ ཨོ་རྒྱན་པདྨ་འབྱུང་གནས་ངས༔ གདུལ་བྱའི་བློ་དང་གང་འཚམས་པར༔ བླ་མའི་སྒྲུབ་ལུགས་དཔག་མེད་བརྩམས༔ གདུལ་བྱ་སྨིན་ཅིང་གྲོལ་བར་

བྱས༔ བྱེ་བྲག་ཏུ་ཡང་ཨོ་རྒྱན་ངའི༔ རྣམ་ཐར་སྐུ་གསུམ་གསང་མཚན་བརྒྱད༔ ཐུན་མོང་གྲགས་པའི་མཚན་བརྒྱད་ལ༔ བརྟེན་ནས་སྒྲུབ་ལུགས་དཔག་མེད་བརྩམས༔ མ་འོངས་སྐལ་ལྡན་དྲང་བའི་ཕྱིར༔ གཏེར་ཁ་དུ་མར་སྦས་ནས་
བཞག༔ ཁྱད་པར་ཐུགས་གཏེར་ཡང་གཏེར་དུ༔ སྐུ་གསུམ་སྦྱར་བའི་སྒྲུབ་ལུགས་ལ༔ ལས་ཚོགས་མན་ངག་ཚང་བར་སྦས༔ སྒྲུབ་ཆེན་གསང་བ་ཡོངས་རྫོགས་བཞུགས༔ ཟབ་མོ་ཐུགས་ཀྱི་སྒྲུབ་པ་དང་༔ ངེས་དོན་གསང་བ་བླ་མེད་དང་
0
༔ སྙིང་ཏིག་ཚིག་བདུན་གསོལ་འདེབས་དང་༔ ཐེམས་ཡིག་མེད་པའི་སྐོར་ལ་སོགས༔ སྣ་རེས་ཀྱང་ནི་གང་ཟག་རེའི༔ ཆ་རྐྱེན་རྫོགས་པར་བསྟན་པ་ཡིན༔ འོན་ཀྱང་ཀུན་གྱི་མཐར་ཐུག་པ༔ ཐུགས་སྒྲུབ་གསང་བ་འདུས་པ་ཡིན༔ ཡང་གཏེར་
ནང་གི་སྙིང་ཏིག་འདི༔ རྟག་ཏུ་གསང་ཞིང་ཡིད་ལ་བརྣག༔ ལས་འཕྲོ་ཅན་གྱི་སྲོག་ཡིན་པས༔ ཀུན་ལ་མི་སྤེལ་གསང་ལ་བསྒྲབ༔ དངོས་གྲུབ་ཐེ་ཚོམ་མེད་པར་ཐོབ༔ བྱིན་རླབས་ཐེ་ཚོམ་མེད་པར་འབྱུང་༔ རྟོགས་པ་ཐེ་ཚོམ་མེད་པར་
འཆར༔ འབྲས་བུ་ཐེ་ཚོམ་མེད་པར་བརྙེས༔ སྒྲབ་པ་ལུང་གི་བྱང་བུའོ༔ ༈ རྒྱལྤརྒྱཝཐརྷཧྱ ཀུན་གྱི་བདག་ཉིད་བླ་མ་ལ༔ དང་པོ་ཉིད་དུ་ཕྱག་འཚལ་ལོ༔ གུ་རུ་པདྨ་འབྱུང་གནས་ཀྱི༔ ཐུགས་སྒྲུབ་གསང་བ་འདུས་པ་བསྟན༔ དེ་ལ་སྤྱི་སྡོམ
རྣམ་བཞི་སྟེ༔ སྦྱོར་བ་དངོས་གཞི་མཇུག་དོན་དང་༔ སྒྲུབ་པའི་མན་ངག་ལྷན་ཐབས་སོ༔ ཐོག་མར་སྦྱོར་བའི་ཆོས་དྲུག་སྟེ༔ རྟེན་མཆོད་བཤམ་དང་མཚམས་ཀྱང་བཅད༔ སྡིག་པ་བཤགས་ཤིང་བླ་མ་མཆོད༔ གསོལ་བ་གདབ་ཅིང་དབང་སྐུར་

༄༅། །ཞུ༔ གཉིས་པ་དངོས་གཞིའི་ཆོས་དྲུག་ལ༔ སྐུ་བསྐྱེད་སྒྲུབ་པའི་སྙིང་པོ་བཟླ༔ ཕྲིན་ལས་སྒྲུབ་ཅིང་དགོངས་པ་བསྐྱང་༔ རྟགས་དབྱུང་དངོས་གྲུབ་བླང་པའོ༔ གསུམ་པ་རྗེས་ཀྱི་ཆོས་དྲུག་ལ༔ དག་སྣང་བསྐྱེད་ཅིང་
བསྟོད་པ་འབུལ༔ ཉམས་ཆག་བསྐང་ཞིང་ལས་ཚོགས་བསྒྲུབ༔ གྲུབ་མཐའ་གཟུང་ཞིང་སྨོན་ལམ་གདབ༔ བཞི་པ་མན་ངག་ཆོས་དྲུག་སྟེ༔ ལས་བྱང་ལེ་བརྒྱད་ཟབ་རྒྱ་བརྒྱད༔ ཟིན་ཏིག་གནད་བརྒྱད་གཅེས་པ་བརྒྱད༔ མཁའ་འགྲོའི་ལས་
བརྒྱད་དཔེ་ཆུང་བརྒྱད༔ དེ་ལྟར་མདོ་བཞི་སྐབས་རྩ་བཞི༔ ཕྲ་མོ་བཞི་བཅུ་ཞེ་བརྒྱད་ཀྱིས༔ ཐུགས་སྒྲུབ་གསང་འདུས་ཐོ་བྱང་རྫོགས༔ རྒྱ༔ རྒྱ༔ རྒྱ༔ གུ་ཧྱ༔ ༈ དྱཁཔམདྒལ༔ གུ་རུ་པདྨ་བཛྲ་དྷ་ར་མ་ཧཱ་ན་མོ༔ ཨོ་རྒྱན་པདྨའི་ཐུགས་
སྒྲུབ་གསང་བ་འདུས་པ་འདི་ལ་སྤྱི་དོན་བཞིས་བསྟན་ཏེ༔ སྦྱོར་བ་དང་༔ དངོས་གཞི་དང་༔ རྗེས་དང་༔ སྒྲུབ་པའི་མན་ངག་ལྷན་ཐབས་བསྟན་པའོ༔ ཐོག་མར་སྦྱོར་བ་ལ་དོན་དྲུག་སྟེ༔ སྒྲུབ་པའི་རྟེན་མཆོད་བཤམ་པ་དང་༔ མཚམས་བཅད་པ་
དང་༔ སྡིག་པ་བཤགས་པ་དང་༔ བླ་མ་མཆོད་པ་དང་༔ གསོལ་བ་གདབ་པ་དང་༔ དབང་སྐུར་ཞུ་བའོ༔ དང་པོར་རྟེན་མཆོད་བཤམ་པ་ནི༔ དུར་ཁྲོད་གཡའ་གངས་དབེན་གནས་སུ༔ དཀྱིལ་འཁོར་སྟེགས་བུ་ཐར་བྱས་ཏེ༔ བདུད་རྩི་ལྔས་
བྱུག་དཔེ་ཆུང་ལྟར༔ ལེགས་བྲིས་དབུས་སུ་བུམ་པའི་ནང་༔ ཨ་མྲྀ་ཏ་དང་མངར་གསུམ་སྦྱར༔ རིལ་བུ་ལྷ་གྲངས་མཉམ་པར་བྲུབ༔ དར་དམར་མགུལ་ཆིངས་གཟུངས་ཐག་གདགས༔ ཁ་རྒྱན་ཤུག་པ་རྨ་བྱའི་སྒྲོ༔ དེ་སྟེང་མཉྫི་ཁྲིའུ་སྟེང་

༔ མཚན་ལྡན་དུམ་གཅིག་འབྲུས་བཀང་བའི༔ སྟེང་དུ་ཨོ་རྒྱན་ཙ་ཀ་ལི༔ བསྐྱེད་རིམ་ལྟ་བུར་བྲིས་པ་ལ༔་ཁོང་དུ་བྱང་སེམས་སིནྡྷར༔ འོ་མར་སྦྱར་ཏེ་སྔགས་འདི་བྲི༔ ཨོཾ་ཨཱཿ ཧཱུྃ་ཧྲཱིཿ མ༔ བཛྲ་གུ་རུ་པདྨ༔ བཛྲ་གུ་རུ་ཐོད་ཕྲེང་རྩལ༔ བཛྲ་
གུ་རུ་པདྨ་རཱ་ཛ༔ བཛྲ་གུ་རུ་པདྨ་སཾ་བྷ་ཝ༔ བཛྲ་གུ་རུ་ཤཱཀྱ་སེང་གེ༔ བཛྲ་གུ་རུ་སཱུ རྻ་འོད་ཟེར༔ བཛྲ་གུ་རུ་སིཾ་ཧ་སྒྲ་སྒྲོགས༔ བཛྲ་གུ་རུ་བློ་ལྡན་མཆོག་སྲེད༔ བཛྲ་གུ་རུ་རྡོ་རྗེ་གྲོ་ལོད༔ བཛྲ་གུ་རུ་སརྦ་ཏ་ཐཱ་ག་ཏ༔ སརྦ་བྷ་ག་ཝཱན༔ སརྦ་དྷེ་
བ༔ སརྦ་ཧྲཱིཿ མ་ཧ་རི་ནི་ས༔ ར་ཙ་ཧྲི་ཡ༔ དྷཱ་ཀི་ནཱི་སརྦ་སིདྡྷི་ཕ་ལ་ཧཱུྃ་ཨ༔ ཞེས་བྲི་རྟེན་འབྲེལ་སྙིང་པོ་བྲི༔ བླ་མཪ་བསྐྱེད་བསྟིམ་ཡང་ཡང་བྱ༔ རྒྱལ་བ་ཀུན་གྱི་སྤྱི་གཟུགས་སུ༔ བསམས་ཏེ་མངའ་གསོལ་རབ་གནས་བྱ༔ དར་དམར་གུར་
ཕུབ་དར་སྣ་ལྔའི༔ འཕན་དང་རྒྱལ་མཚན་ཟུར་བཞིར་གཟུགས༔ མདུན་དུ་མཚན་ལྡན་ཀ་པཱ་ལར༔ གཏོར་མ་འབྲུ་ལྔའི་ཟན་ལ་བྱ༔ པདྨ་འདབ་བརྒྱད་ཟུར་བཞིའི་གསེབ༔ དབུས་སུ་རི་རབ་སྟེང་རིན་ཆེན༔ འབར་བ་གཅིག་ལ་རིན་ཆེན་
བརྒྱད༔ ལྕགས་རི་རིན་ཆེན་ཉེར་བརྒྱད་བསྐོར༔ ཉི་ཟླ་རི་རབཤར་ནུབ་བརྒྱན༔ ལག་ལེན་དཔེ་ཆུང་ལྟ་བུ་ལ༔ ཤ་མར་ཟས་སྣ་བདུད་རྩིས་བྲན༔ གཡས་སུ་བདུད་རྩི་གཡོན་རཀྟ༔ བཤམས་ཏེ་མཐའ་མ་ཚོགས་ཀྱིས་བསྐོར༔ ཕྱི་ནང་མཆོད་པ་ཅི་
འབྱོར་བཤམ༔ ཐོད་རྔ་ཌ་ཏི་རྐང་གླིང་དྲིལ༔ རིན་ཆེན་མཎྜལ་རྒྱན་ལྡན་བཤམ༔ རང་གི་ཡིད་འོང་རྒྱན་བཀྲམ་མོ༔ གཉིས་པ་མཚམས་བཅད་རིམ་པ་ནི༔ རང་ཉིད་ཡི་དམ་ལྷར་གསལ་བས༔ ཧཱུཾ༔ ང་ནི་ཡེ་ནས་ངང་གིས་ཁྲོ༔ མཚམས་གཅོད་

༄༅། །ཁྲོ་བོས་ནམ་མཁའ་གང་༔ བགེགས་འདུལ་ཁྲོ་བོའི་རོལ་མཚམས་ལས༔ སུ་ཡང་འདའ་བར་མ་བྱེད་ཅིག༔ ཨོཾ་ཨཱཿ ཧཱུྃ༔ གུ་རུ་དྷེ་ཝ་ཌཱ་ཀི་ནཱི་བཛྲ་ཀྲོ་དྷ་རཀྵ་རཀྵ་ཧཱུྃ་ཧཱུྃ་ཕཊ༔ གསུམ་པ་བཤགས་པ་བྱ་བ་ནི༔ ཐལ་
སྦྱར་གནོང་འགྱོད་སེམས་ཀྱིས་སུ༔ ཧཱུཾ༔ བླ་མ་ཡི་དམ་མཁའ་འགྲོ་དགོངས༔ ཁྱེད་ནི་རྣམ་དག་དྲི་མ་མེད༔ བདག་ནི་ཉོན་མོངས་སྒྲིབ་པས་བསྒྲིབས༔ ཉམས་ཆག་སྡིག་སྒྲིབ་མཐོལ་ཞིང་བཤགས༔ ཨོཾ་ཨཱཿ ཧཱུྃ་གུ་རུ་དྷེ་ཝ་ཌཱ་ཀི་ནཱི་བཛྲ་ས་མ་
ཡ༔ སརྦ་དྷརྨ་སྭ་བྷཱ་ཝ་བི་ཤུམྦྷོ྅ཧོ༔ སརྦ་དྷརྨ་ས་མ་ཡ་ཧོ༔ ས་མ་ཡ་སཾ༔ བཞི་པ་བླ་མ་མཆོད་པ་ནི༔ འཛིན་ཆགས་མེད་པའི་ཡིད་དང་པས༔ མཎྜལ་ཚོམ་བུ་བཅུ་གཅིག་པའི༔ སྟེང་དུ་རིན་ཆེན་བརྡར་བྱས་ལ༔ རི་རབ་གླིང་བཞི་འདོད་ཡོན་
ལྔས༔ གང་བར་བསམས་ཏེ་ཡང་ཡང་དབུལ༔ ཨོཾ་ཨཱཿ ཧཱུྃ་གུ་རུ་དྷེ་ཝ་ཌཱ་ཀི་ནཱི་སརྦ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ༔ དེ་ནས་རང་གི་ཡུལ་འཁོར་ནོར༔ རབ་ཏུ་གཅེས་དང་ཡིད་འཐད་དབུལ༔ དེ་ནས་རང་མདུན་མི་མགོ་ཡི༔ སྒྱེད་བུ་རྣམ་L
པ་གསུམ་བཙུགས་ཏེ༔ རང་སེམས་རྡོ་རྗེ་རྣལ་འབྱོར་མས༔ རང་གི་ཐོད་པ་བྲེགས་ཏེ་གཟུགས༔ དེ་ནས་རང་ལུས་བསེས་ཏེ་གྲུབ༔ ཤ་ལྔ་བདུད་རྩི་ལྔར་བསམས་ཏེ༔ དེ་ཡང་སྙིང་པོ་འདི་བཅུ་བསམ༔ དེ་སྟེང་རྡོ་རྗེ་ཧཱྃ་དང་བཅས༔རྩེ་ལྔ་ཨཽ་
དཀར་བརྒྱན་པར་བསམ༔ འོག་ཏུ་ཡི་གེ་ཡཾ་རཾ་ལས༔ མེ་རླུང་འབར་བས་རླངས་ཕྱུང་སྟེ༔ ཕྱོགས་བཅུའི་སངས་རྒྱས་ཞིང་དུ་སྤྲོས༔ ཡེ་ཤེས་བདུད་རྩིའི་རྒྱུན་དྲངས་ཏེ༔ རྡོ་རྗེ་ལ་ཐིམ་རྡོ་རྗེ་ཡིས༔ ལན་གསུམ་དཀྲུགས་པས་བདུད་རྩིར་

འཁྱིལ༔ རང་སེམས་རྡོ་རྗེ་རྣལ་འབྱོར་མས༔ ཀ་པཱ་ལས་བཅུས་བླ་མ་མཆོད༔ ཕྱོགས་བཅུའི་སངས་རྒྱས་བྱང་སེམས་མཆོད༔ ལྷག་མས་རིགས་དྲུག་གདོན་བགེགས་རྣམས༔ ལན་ཆགས་འཁོར་ནས་མཉེས་པར་བསམ༔ རྒྱས་པར་ལས་བྱང་
ལེ་བརྒྱད་ལྟར༔ བླ་མ་མཆོད་ལ་བརྩོན་པར་བྱ༔ ལྔ་པ་གསོལ་བ་གདབ་པ་ནི༔ ཕོ་བྲང་དབུས་ཀྱི་རྟེན་དེ་ཉིད༔ རང་གི་རེ་ལྟོས་གྱུར་པ་ཡི༔ བླ་མར་གྱུར་པ་ཐམས་ཅད་དང་༔ དུས་གསུམ་བདེ་གཤེགས་ཡི་དམ་ལྷ༔ ཀུན་གྱི་ངོ་བོར་གྱུར་པ་
ལ༔ རྣམ་པ་སྐུ་དེར་གསལ་བསྒོམ་ཏེ༔ དེ་ཡང་གདོས་བཅས་མ་ཡིན་པར༔ གསལ་ལ་རང་བཞིན་རྟོག་པ་མེད༔ བླ་མ་དངོས་སུ་དག་སྣང་བསྐྱེད༔ གདུང་བ་དྲག་བསྐྱེད་མཆི་མ་དབྱུང་༔ དེ་ནས་གསོལ་བ་འདི་སྐད་གདབ༔ ཀྱེ་ཀྱེ་བླ་མ་རིན་པོ་
8་
ཆེ༔ སངས་རྒྱས་ཐམས་ཅད་འདུས་པའི་སྐ༔ འགྲོ་བ་ཀུན་གྱི་གཉེན་གཅིག་པོ༔ མགོན་མེད་བདག་ལ་ཐུགས་རྗེས་ཟུང་༔ བླ་མ་རྡོ་རྗེ་འཛིན་པ་ཆེ༔ རེ་ཞིང་ལྟོས་པའི་གཉེན་གཅིག་པོ༔ བདག་ལ་རེ་ས་གཞན་ན་མེད༔ སྡུག་བསྔལ་འདམ་ནས་
དྲང་དུ་གསོལ༔ རྗེ་བཙུན་པདྨ་ཐོད་ཕྲེང་རྩལ༔ ཁྱོད་ལ་བདག་ཉིད་བྲན་དུ་འབུལ༔ སྐྱིད་སྡུག་རེ་ལྟོས་ཁྱེད་ཤེས་པས༔ བླ་མེད་མཆོག་གི་དངོས་གྲུབ་སྩོལ༔ བླ་མ་སངས་རྒྱས་ཕྲིན་ལས་མཛོད༔ བདག་ལ་དབང་བསྐུར་བྱིན་གྱིས་རློབས༔ མཐའ་
ཡས་སེམས་ཅན་མ་ལུས་ཀུན༔ འདྲེན་པའི་བླ་མར་བདག་གྱུར་ཅིག༔ ཨོཾ་ཨཱཿ ཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་སིདྡྷི་ཧཱུྃ་ཧཱུྃ༔ ཨོཾ་ཨཱཿ ཧཱུྃ བཛྲ་གུ་རུ་པདྨ་སིདྡྷི་ཧཱུྃ་ཧཱུྃ་ཨོཾ་ཨཱཿ ཧཱུྃ་བཛྲ་གུ་རུ་པདྨ་རྒྱལ་པོ་སིདྡྷི་ཧཱུྃ་ཧཱུྃ༔ ཨོྃ་ཨཱཿ ཧཱུྃབཛྲ་གུ་རུ་པདྨ་སཾ་བྷ་བ་

༄༅། །སིདྡྷི་ཧཱུཾ་ཧཱུྃ༔ ཨོཾ་ཨཱཿ ཧཱུྃ་བཛྲ་གུ་རུ་བློ་ལྡན་མཆོག་སྲེད་སིདྡྷི་ཧཱུྃ་ཧཱུྃ༔ ཨོཾ་ཨཱཿ ཧཱུྃབཛྲ་གུ་རུ་ཉི་མ་འོད་ཟེར་སིདྡྷི་ཧཱུྃ་ཧཱུྃ༔ ཨོཾ་ཨཱཿ ཧཱུྃབཛྲ་གུ་རུ་ཤཱཀྱ་སེང་གེ་སིདྡྷི་ཧཱུྃ་ཧཱུྃ༔ ཨོཾ་ཨཱཿ ཧཱུྃ་བཛྲ་གུ་རུ་སེང་གེ་སྒྲ་སྒྲོགས་སིདྡྷི
ཧཱུྃ༔ ཨོྃ་ཨཱཿ ཧཱུྃབཛྲ་གུ་རུ་རྡོ་རྗེ་གྲོ་ལོད་སིདྡྷི་ཧཱུྃ་ཧཱུཾ༔ ཨྃ་ཨཱཿ ཧཱུྃམ་ཧཱ་གུ་རུ་སརྦ་okསིདྡྷི་ཧཱུྃ་ཧཱུྃ༔ ཨོཾ་ཨཱཿ ཧཱུྃབཛྲ་གུ་རུ་ཧྲཱིཿ མ་ཧ་ར་ནི་ས་ར་ཙ་ཧྲི་ཡ་སརྦ་ཌཱ་ཀི་ནཱི་སིདྡྷི་ཧཱུཾ་ཧཱུཾ༔ དྲུག་པ་དབང་བསྐུར་ཞུ་བ་ནི༔ བླ་མ་ཡབ་ཡུམ་གཉིས་མེད་པའི༔ སྤྱི་
གཙུག་ཨོཾ་ལ་མགྲིན་པར་ཨཱཿ ཐུགས་ཀར་ཧཱུཾ་ལ་ལྟེ་བར་ཧྲཱི༔ ཡུམ་གྱི་ལྟེ་བར་མ་བསྒོམ་མོ༔ དེ་ནས་ཡབ་ཡུམ་སྤྱི་གཙུག་ནས༔ ཨོཾ་དཀར་འོད་ཟེར་དང་བཅས་པ༔ བདག་གི་སྨིན་མཚམས་མཛོད་སྤུར་བབས༔ བུམ་དབང་ཐོབ་ནས་ལུས་སྒྲིབ་
དག༔ སྐུ་ཡི་དངོས་གྲུབ་ཐོབ་པར་བསམ༔ དེ་ནས་ཡབ་ཡུམ་མགྲིན་པ་ནས༔ ཨཱཿ དམར་འོད་ཟེར་དང་བཅས་པ༔ བདག་གི་ལྕེ་ཡི་དབང་པོར་བབས༔ གསང་དབང་ཐོབ་ནས་ངག་སྒྲིབ་དག༔ གསུང་གི་དངོས་གྲུབ་ཐོབ་པར་བསམ༔ དེ་ནས་
ཡབ་ཡུམ་ཐུགས་ཀ་ནས༔ ཧཱུཾ་མཐིང་འོད་ཟེར་དང་བཅས་པ༔ བདག་གི་སྙིང་གི་དཀྱིལ་དུ་བབས༔ ཡེ་ཤེས་དབང་ཐོབ་ཡིད་སྒྲིབ་དག༔ ཐུགས་ཀྱི་དངོས་གྲུབ་ཐོབ་པར་བསམ༔ དེ་ནས་ཡབ་ཡུམ་ལྟེ་བ་ནས༔ ཧྲཱིཿ མ་འོད་ཟེར་ལྔ་བཅས་
པ༔ བདག་གི་ལྟེ་བའི་དཀྱིལ་དུ་བབས༔ ཐ་མལ་སྒོ་གསུམ་འཛིན་སྒྲིབ་དག༔ དབྱེར་མེད་ལྷན་སྐྱེས་དབང་བཞི་ཐོབ༔ བདག་བདེ་སེམས་ཅན་ཀུན་བདེར་བསམ༔ དེ་ནས་དབང་དོན་བསམ་བྱ་སྟེ༔ ལུས་ནི་རྣམ་སྣང་ཆོས་བདུན་བཅའ༔ ཡིད་ནི་

གསང་ལམ་མིག་འབྲས་ཀྱི༔ དཀྱིལ་དུ་མ་ཡེངས་ཙེན་ནེ་བཞག༔ བློ་ཡིས་མི་བཅོས་དྲན་མེད་དུཿ༔ སྐྱེས་བུ་ཁོང་སྙིང་ཕྱུང་བ་ལྟར༔ བདག་འཛིན་མེད་པར་སོ་ལེ་བཞག༔ བསྒོམ་བྱ་སྒོམ་བྱེད་མེད་པར་ཞོག༔ རང་བྱུང་ཡེ་ཤེས་ལྷན་སྐྱེས་
འཆར༔ དེར་གསལ་ཆོས་ཉིད་རོལ་པ་ལ༔ དེར་འཛིན་སྐྱེས་ན་འཆིང་བར་བྱེད༔ དེ་ཉིད་རང་རིག་མི་འགྱུར་ན༔ རིག་པ་རྩལ་གྱི་དབང་ཐོབ་ནས༔ ཉོན་མོངས་སྐྱེས་ཚད་གྲོགས་སུ་འཆར༔ བདག་ཉིད་ཆེན་པོ་བླ་མ་ཡི༔ དབང་ཆེན་ཐོབ་ནས་ངེས་
ཤེས་སྐྱེ༔ དངོས་གཞི་བླ་མ་སྒྲུབ་པ་ལའང་དྲུག༔ སྐུ་བསྐྱེད་པའི་རིམ་པ་དང་༔ སྙིང་པོ་བཟླ་བ་དང་༔ ཕྲིན་ལས་སྒྲུབ་པ་དང་༔ དགོངས་པ་བསྐྱང་བ་དང་༔ རྟགས་དབྱུང་བ་དང་༔ དངོས་གྲུབ་བླང་བའོ༔ ཐོག་མར་བསྐྱེད་པའི་རིམ་པ་
ནི༔ ༀ་ཆོས་སྐུ་མི་འགྱུར་རྡོ་རྗེ་སེམས༔ པདྨའི་རྒྱལ་པོ་འདི་སྐད་སྨྲ༔ དང་པོར་ཆོས་རྣམས་དམིགས་མེད་པས༔ སྨྲ་བསམ་བརྗོད་བྲལ་རྫོགས་པ་ཆེ༔ བློ་འདས་ཆོས་སྐུ་མི་འགྱུར་བའི༔ དེ་བཞིན་ཉིད་ཀྱི་ཏིང་འཛིན་བསྒོམ༔ བློ་བྲལ་དེ་ཡི་ངང་
ཉིད་ལས༔ སེམས་ཅན་ཀུན་ལ་ཁྱབ་པ་ཡི༔ བརྩེ་བའི་སྙིང་རྗེ་ཆེན་པོ་བསྒོམ༔ སྟོང་ཉིད་སྙིང་རྗེའི་ངང་ཅན་དེས༔ འགྲོ་དོན་དཔག་མེད་བྱེད་པ་ལ༔ རང་ཉིད་གསེར་གྱི་རྡོ་རྗེར་བསྒོམ༔ རྡོ་རྗེའི་འོད་ལས་གཞལ་ཡས་ཁང་༔ པདྨ་རིན་ཆེན་འབར་
བ་སྤེལ༔ འཇའ་ཚོན་བྲིས་པ་ལྟ་བུའི་ནང་༔ ལྟེ་དབུས་ཉི་ཟླ་པད་སྟེང་དུ༔ རྡོ་རྗེ་གནས་གྱུར་དྲན་རྫོགས་ཀྱིས༔ རྟ་མགྲིན་དབང་ཆེན་སྐུ་མདོག་དམར༔ ཞལ་གཅིག་ཕྱག་གཉིས་སྤྱི་བོའི་གཙུག༔ རྟ་མགྲིན་རྟ་སྐད་ཕྱོགས་བཅུར་སྒྲོགས༔ ཕྱག་

༄༅། །གཡས་དབང་སྡུད་གྲི་གུག་བསྣམས༔ ཕྱག་གཡོན་ཐོད་ཁྲག་བདུད་རྩི་གསོལ༔ རུས་པའི་རྒྱན་དྲུག་ཁ་ཊཱཾ་བསྣམས༔ གཡས་བསྐུམས་གཡོན་བརྐྱངས་བདུད་བཞི་བརྫིས༔ ཉི་ཟླ་པད་སྟེང་འགྱིང་ཞིང་བརྗིད༔ གཡོན་
ནས་རྡོ་རྗེ་ཕག་མོས་འཁྱུད༔ ཆ་ལུགས་ཡབ་འདྲ་སྤྱི་བོའི་གཙུག༔ ཕག་ཞལ་མཐིང་ག་ངུར་སྒྲ་སྒྲོགས༔ གཞོན་ཚུལ་ནུ་མ་བྷ་ག་རྒྱས༔ བསྐལ་པའི་མེ་དཔུང་ཀློང་ན་བཞུགས༔ འོད་ཟེར་རྡོ་རྗེའི་ཚྭ་ཚྭ་འཕྲོ༔ དེ་ཉིད་སྤྱི་གཙུག་ཉི་ཟླའི་སྟེང་༔ པདྨ་
གེ་སར་སྙིང་པོ་ལ༔ བདག་ཉིད་པདྨ་ཐོད་ཕྲེང་རྩལ༔ རྡོ་རྗེ་སེམས་དཔའི་ཆ་ལུགས་སུ༔ མཐིང་ནག་ཞལ་གཅིག་ཕྱག་གཉིས་པ༔ གཅེར་བུ་སྤྱན་གསུམ་རུས་རྒྱན་ཅན༔ ཕྱག་གཡས་རྡོ་རྗེ་ཐུགས་ཀར་བསྣམས༔ ཕྱག་གཡོན་དྲིལ་བུ་ཡུམ་ལ་
འཁྱུད༔ ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ དེ་ཡི་འཕང་གཡོན་རིག་མ་ནི༔ ཡེ་ཤེས་མཁའ་འགྲོ་མཚོ་རྒྱལ་མ༔ བཅུ་དྲུག་ལོན་པའི་གཞོན་ཚུལ་ཅན༔ པད་མདོག་ནུ་མ་བྷ་ག་རྒྱས༔ རིན་ཆེན་རུས་རྒྱན་ཅོད་པན་ཅན༔ ཕྱག་གཡས་ཡབ་
ཀྱི་མགུལ་ནས་འཁྱུད༔ ཕྱག་གཡོན་ཐོད་པའི་བདུད་རྩི་སྟོབ༔ ཞབས་གཉིས་ཡབ་ཀྱི་རྐེད་ནས་འཁྲིལ༔ སྐ་མདོག་དཀར་ལ་འཛུམ་མདངས་ཅན༔ སྐྲ་གྲོལ་གཅེར་བུ་མདངས་ལྡན་བསམ༔ འཁོར་ཡུག་འཇའ་ཡི་དྲྭ་བར་བསྒོམ༔ རིན་ཆེན་ཟུར་
བརྒྱད་འཛུམ་དག་ལ༔ སྤྲོས་ལ་དགའ་ན་མཚན་བརྒྱད་སྐུ༔ སོ་སོའི་སྒྲུབ་ཐབས་བཞིན་དུ་བསྐྱེད༔ ཕོ་བྲང་ཕྱོགས་བཞིར་པད་འདབ་བཞི༔ དཀར་སེར་དམར་ལྗང་རིན་ཆེན་འབྲུའི༔ ནང་ཁོངས་ཞིང་གི་གདན་བཞི་ལ༔ རྡོ་རྗེ་མཁའ་འགྲོ་ཡབ་ཡུམ་

དང་༔ རིན་ཆེན་མཁའ་འགྲོ་ཡབ་ཡུམ་དང་༔ པདྨ་མཁའ་འགྲོ་ཡབ་ཡུམ་དང་༔ ལས་ཀྱི་མཁའ་འགྲོ་ཡབ་ཡུམ་རྣམས༔ སྐུ་མདོག་རིགས་ཀྱི་ཁ་དོག་ལ༔ འཁྲིལ་སྦྱོར་རྒྱན་དང་ཆ་ལུགས་རྣམས༔ དབང་ཆེན་ཡབ་ཡུམ་ཇི་བཞིན་ནོ༔
ཚོགས་པད་ཀོར་ཕྱི་མ་ལ༔ བདག་སྐྱོབ་ལྷ་དང་རིག་འཛིན་དང་༔ ཆོས་སྐྱོང་རིགས་འདུས་མཁའ་འགྲོའི་ཚོགས༔ དངོས་གྲུབ་སྟེར་ཞིང་བར་ཆད་སེལ༔ གླུ་ལེན་གར་བྱེད་རོལ་མོ་སྒྲོགས༔ འདོད་ཡོན་མཆོད་པ་སྣ་ཚོགས་སྟོབ༔ ཆར་སྤྲིན
འཐིབས་པ་ལྟ་བུར་བསམ༔ དུ་མར་སྣང་ཡང་རང་དུ་གཅིག༔ ལྷ་ཉིད་རང་ལ་རང་ཉིད་ལྷ༔ རང་དང་ལྷན་ཅིག་སྐྱེས་པ་ལ༔ དམ་ཚིག་ཡེ་ཤེས་གཉིས་མེད་པས༔ སྤྱན་དྲང་བཞུགས་གསོལ་འདིར་མི་དགོས༔ རང་ལས་བྱུང་ཞིང་རང་དབང་
བསྒྱུར༔ རང་སེམས་བླ་མ་ལྷ་རུ་སྣང་༔ དབང་དང་རབ་ཏུ་གནས་པ་ཅི༔ འདོད་པའི་ཡོན་ཏན་མང་པོ་ཡང་༔ རང་སེམས་ཡེ་ཤེས་རོལ་པའི་རྒྱན༔ རང་ལས་སྤྲལ་ཞིང་རང་མཆོད་པས༔ མཆོད་རྫས་གཞན་གྱིས་བསྐང་མི་འཚལ༔ སྣང་སྲིད་
གཞལ་ཡས་ལྷ་བླ་མ༔ ཐམས་ཅད་ཕྱག་རྒྱའི་དཀྱིལ་འཁོར་ཆེ༔ དཔེར་ན་ཆུ་ཟླ་འཇའ་ཚོན་ལྟར༔ སྣང་ལ་རང་བཞིན་མེད་པར་གནས༔ འཛིན་པས་མི་འཆིང་གསལ་བར་བསྒོམ༔ ཙ་ཀ་ལི་ནི་སྐྲ་ཡི་རྟེན༔ དེ་ལྟར་བལྟ་ཞིང་དམིགས་པ་བཟུང་
༔ མ་ཡེངས་ཡིད་ཀྱི་འཛིན་ཕུར་ཐོབ༔ བླ་མ་ལྷ་ཡི་སྲོག་ཐོབ་ནས༔ སྐུ་ནི་གསལ་བར་སྟོན་པར་གྱུར༔ བསྐྱེད་རིམ་གཟེར་གྱིས་མ་ཐེབས་ན༔ བསྐལ་པར་སྐུ་ནི་མཐོང་མི་འགྱུར༔ དེ་ཕྱིར་བསྐྱེད་རིམ་ལེགས་གནས་བྱ༔ གཉིས་པ་བཟླས་བརྗོད་

༄༅། །རིམ་པ་ནི༔ དམིགས་པའི་འཕྲོ་འདུ་དབང་དང་མཚུངས༔ ཡང་ཡང་སྐྱོར་བ་མན་ངག་ཡིན༔ ཟབ་མོ་ཐུགས་ཀྱི་སྙིང་པོ་འདི༔ གདུང་བའི་ཤུགས་ཕྱུང་དྲག་ཏུ་བཟླ༔ ཨོཾ་ཨཱཿ ཧཱུཾ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་
ཡ་ཛཿསིདྡྷི་ཕ་ལ་ཧཱུྃ་ཨཱཿ དེ་བཟླས་སྣང་སྲིད་གཡོ་བར་འགྱུར༔ དུས་གསུམ་རྒྱལ་བ་དུས་གཅིག་སྡུད༔ བླ་མ་ཀུན་དང་འདུ་འབྲལ་མེད༔ འབྱུང་པོ་དྲེགས་པ་བརྒྱལ་ཞིང་འབྲོས༔ མཁའ་འགྲོ་ཆོས་སྐྱོང་སྤྲིན་ལྟར་འདུ༔ ཧྲཱིཿ༔ མ་ཧ་རི་ནི་ས་ར་ཙ་
ཧྲི་ཡ་ཙིཏྟ་ཤྲཱི་ཧྲཱིཿ་ཛཿ ཤམ་བུའི་སྔགས་འདི་བཏགས་གྱུར་ན༔ དཔའ་བོ་ཕོ་ཚོགས་མོ་ཚོགས་རྣམས༔ རང་དབང་མེད་པར་མངོན་དུ་འོང་༔ བདག་ལ་ལུང་སྟོན་ལེགས་ཉེས་སྨྲ༔ བསྟོད་ཅིང་གསོལ་འདེབས་བསྒོ་བ་ཉན༔ ལྷ་འདྲེ་མི་གསུམ་དབང་
དུ་སྡུད༔ མཁའ་འགྲོ་ཆོས་སྐྱོང་བྲན་ལྟར་འདུ༔ བསམ་པ་ཀུན་འགྲུབ་ཐེ་ཚོམ་མེད༔ རྟེན་འབྲེལ་ལ་སོགས་ཀུན་འགྲུབ་གྱུར༔ གསུམ་པ་ཕྲིན་ལས་དམིགས་པ་ནི༔ བསྙེན་སྒྲུབ་གང་ལ་དྲོད་ཐོབ་ནས༔་ཕྲིན་ལས་སྒྲབ་པའི་འཕྲོ་འདུ་ནི༔ བདག་
ཉིད་ཆེན་པོའི་ཐུགས་ཀ་ནས༔ འོད་ཟེར་དཀར་པོ་ཧཱུཾ་འཕྲོས་པས༔ ཞི་བའི་ལས་བྱེད་ཐོད་ཕྲེང་རྩལ༔ ཆ་ལུགས་རང་དང་མཚུངས་པ་ལ༔ ཡུམ་མེད་སྐྲ་མདོག་དཀར་ལ་འཚེར༔ ཞི་ཚུལ་ན་བཟའ་དར་དཀར་གྱོན༔ རྡོ་རྗེ་ལྕགས་ཀྱུ་ཌ་རུ་
ཐོགས༔ རྡོ་རྗེ་མཁའ་འགྲོ་འབུམ་གྱིས་བསྐོར༔ སྐྱེ་འགྲོའི་ནད་གདོན་དགྲ་དང་བགེགས༔ སྡུག་བསྔལ་ཞི་བར་བྱེད་པར་འགྱུར༔ བདག་ཉིད་ཆེན་པོའི་ཐུགས་ཀ་ནས༔ འོད་ཟེར་སེར་པོ་སྭཱ་འཕྲོས་པས༔ རྒྱས་པའི་ལས་བྱེད་ཐོད་ཕྲེང་རྩལ༔ ཆ

ལུགས་རང་དང་མཚུངས་པ་ལ༔ ཡུམ་མེད་སྐུ་མདོག་སེར་ལ་འཚེར༔ རྒྱས་ཚུལ་ན་བཟའ་དར་སེར་གྱོན༔ རིན་ཆེན་ཞགས་པ་ཌ་རུ་ཐོགས༔ རིན་ཆེན་མཁའ་འགྲོ་འབུམ་གྱིས་བསྐོར༔ སྐྱེ་འགྲོའི་ཚེ་དང་བསོད་ནམས་དང་༔ ལོངས་སྤྱོད་དབང་
ཐང་རྒྱས་བྱེད་བསམ༔ བདག་ཉིད་ཆེན་པོའི་ཐུགས་ཀ་ནས༔ ·འོད་ཟེར་དམར་པོ་ཨཾ་འཕྲོས་པས༔ དབང་གི་ལས་མཛད་ཐོད་ཕྲེང་རྩལ༔ ཆ་ལུགས་རང་དང་མཚུངས་པ་ལ༔ ཡུམ་མེད་སྐུ་མདོག་དམར་ལ་འཚེར༔ དབང་གི་རང་བཞིན་དར་དམར་
གསོལ༔ པད་སྡོང་ལྕགས་སྒྲོག་ཌ་རུ་ཐོགས༔ པདྨ་མཁའ་འགྲོ་འབུམ་གྱིས་བསྐོར༔ ཁམས་གསུམ་སྲིད་གསུམ་དབང་བསྡས་ནས༔ བདེ་བའི་ས་ལ་འགོད་པར་བསམ༔ བདག་ཉིད་ཆེན་པོའི་ཐུགས་ཀ་ནས༔ འོད་ཟེར་ལྗང་གུ་ཧྭ་འཕྲོས་
པས༔ དྲག་པོའི་ལས་བྱེད་ཐོད་ཕྲེང་རྩལ༔ ཆ་ལུགས་རང་དང་མཚུངས་པ་ལ༔ ཡུམ་མེད་སྐ་མདོག་ལྗང་ལ་འཚེར༔ མངོན་སྤྱོད་ན་བཟའ་ལྗང་གུ་གསོལ༔ རྒྱ་གྲམ་དྲིལ་བུ་ཌ་རུ་ཐོགས༔ ལས་ཀྱི་མཁའ་འགྲོ་འབུམ་གྱིས་བསྐོར༔ བསྟན་པའི་
བར་ཆད་ཚར་བཅད་ནས༔ བླ་མེད་གནས་སུ་སྒྲོལ་བར་བསམ༔ བདག་ཉིད་ཆེན་པོའི་ཐུགས་ཀ་ནས༔ འོད་ཟེར་སྣ་ལྔ་ཨོཾ་འཕྲོས་པས༔ ཐམས་ཅད་ལྷན་གྲུབ་ཐོད་ཕྲེང་རྩལ༔ ཆ་ལུགས་རང་དང་མཚུངས་པ་ལ༔ ཡུམ་མེད་སྐ་མདོག་སྨག་ལ་
འཚེར༔ ཐམས་ཅད་ལྷུན་གྲུབ་དར་བེར་གསོལ༔ འཁོར་ལོ་བདུད་རྩི་ཌ་རུ་ཐོགས༔ སངས་རྒྱས་མཁའ་འགྲོ་འབུམ་གྱིས་བསྐོར༔ ཐམས་ཅད་མ་ལུས་ཟིལ་གྱིས་གནོན༔ ཕྲིན་ལས་ལྷུན་གྱིས་གྲུབ་པར་བསྒོམ༔ འཕྲོ་འདུའི་དམིགས་པ་མ་ཤེས་

༄༅། །ན༔ དམིགས་པ་ཕྱོགས་གཅིག་དོན་མི་འགྲུབ༔ འདི་བཞིན་ཕྲིན་ལས་སྦྱོར་ཤེས་ན༔ གང་ལྟར་བསམས་པ་དེ་ལྟར་འགྲུབ༔ དཔེར་ན་ཡིད་བཞིན་ནོར་བུ་འདྲ༔ རྒྱས་པར་ལས་ཚོགས་བཞིན་དུ་འགྲུབ༔ བཞི་པ་
དགོངས་པ་བསྐྱང་བ་ནི༔ བླ་མ་ཡི་དམ་མཁའ་འགྲོ་རྣམས༔ ལོགས་ན་ཡོད་པ་མ་ཡིན་ནོ༔ ཡེ་ནས་བདག་མེད་གཞལ་ཡས་ཁང་༔ འཁོར་བས་མ་གོས་པདྨར་གསལ༔ དགོས་འདོད་ཀུན་འབྱུང་རིན་པོ་ཆེ༔ ཀུན་གཞིའི་ཀློང་ཡངས་ཕག་མོ་
ཡུམ༔ ཡིད་ཀྱི་བྱེད་པ་རྟ་མགྲིན་ཡབ༔ མི་སྐྱེ་མི་འགག་ཆོས་ཀྱི་སྐུ༔ ཡེ་ནས་བདག་མེད་སྤྲོས་དང་བྲལ༔ བླ་མ་རང་རིག་ཀུན་ཏུ་བཟང་༔ བདེ་ཆེན་རྣམ་དག་མཚོ་རྒྱལ་ཡུམ༔ རྟོག་ཚོགས་རང་གྲོལ་དཔའ་བོ་སྟེ༔ འགྱུར་མེད་ཐག་ཆོད་མཁའ་
འགྲོ་མ༔ དེ་ལྟར་རང་བྱུང་ལྷུན་གྱིས་གྲུབ༔ རང་བྱུང་ལྷུན་གྲུབ་བསམ་ཡས་པ༔ སྐྱེ་མེད་ཆོས་སྐུའི་རང་རྩལ་ཡིན༔ སྐྱེ་མེད་བདེ་ཆེན་དེ་རྟོགས་ན༔ གཞི་མེད་རྩ་བྲལ་ལྷན་སྐྱེས་འཆར༔ འཁོར་བ་མ་སྤངས་འཁོར་སྐྱོན་དག༔ པདྨ་འབྱུང་གནས་
རང་ལ་རྫོགས༔ གཉེན་པོས་མི་ཤིགས་འགྱུར་བ་མེད༔ རྡོ་རྗེ་སེམས་དཔའ་རང་ལ་རྫོགས༔ དེ་ལྟར་དགོངས་ན་ཀུན་ཏུ་བཟང་༔ འདི་ལྟར་མ་དགོངས་བླ་མ་ཉིད༔ མཚན་བཅས་དངོས་སུ་གྲུབ་འདོད་ཅིང་༔ ལུང་སྟོན་དངོས་སུ་རེ་བ་ན༔ ཐུན་
མོང་ཕྲན་ཚེགས་གྲུབ་སྲིད་ཀྱང་༔ ཐར་པའི་གེགས་བྱེད་དོན་དང་འགལ༔ འདི་ལྟར་དགོངས་ན་འདྲེ་བསྒྲུབས་ཀྱང་༔ བླ་མ་ཆོས་ཀྱི་སྐུ་དང་མཇལ༔ མཆོག་དང་ཐུན་མོང་དངོས་གྲུབ་འབྱུང་༔ ལྔ་པ་གྲུབ་རྟགས་འབྱུང་ཚུལ་ནི༔ ཐུན་མོང་དུ་ནི་འདི་

ལྟར་འབྱུང་༔ བདག་ལུས་བདེ་བའི་དངོས་གྲུབ་འབྱུང་༔ ལུས་ཀྱི་རྫུ་འཕྲུལ་སྟོན་པར་ནུས༔ ཌཱ་ཀི་དབང་དུ་འདུས་པའི་རྟགས༔ བུད་མེད་རིགས་གྱུར་ཀུན་ཀྱང་འདུ༔ དཔའ་བོ་དབང་དུ་འདུས་པའི་རྟགས༔ སྔགས་བཙུན་སྐྱེ་བོ་ཐམས་ཅད་
འདུ༔ དཔའ་བོ་དཔའ་མོ་དབང་འདུས་རྟགས༔ རབ་དངོས་འབྲིང་ཉམས་ཐ་མ་ཡང་༔ རྨི་ལམ་ཙམ་དུ་མཁའ་འགྲོ་རྣམས༔ ལུང་སྟོན་ཆོས་འཆད་ལེགས་ཉེས་སྨྲ༔ ལྷ་འདྲེ་མི་གསུམ་དབང་དུ་འདུ༔ རིགས་གང་དབང་དུ་འདུས་པའི་
སར༔ གདུལ་བྱ་རྒྱ་མཚོ་མ་ལུས་འབྱུང་༔ ངག་ལ་ནུས་པ་ཐོགས་མེད་འབྱུང་༔ མ་བསླབས་ཆོས་སྒོ་སྨྲ་བར་ནུས༔ དམོད་པ་བཙན་ཞིང་སྨོན་ལམ་འགྲུབ༔ ཡིད་ལ་དག་སྣང་དཔག་མེད་འཆར༔ བླ་མ་མཁའ་འགྲོའི་གནས་ཆེན་མཐོང་༔ མངོན་
9I
པར་ཤེས་པ་ཕྲ་མོ་འབྱུང༔ ཁྱད་པར་རྟགས་སུ་བླ་མ་ཡི༔ དག་སྣང་དཔག་མེད་འཆར་བ་དང་༔ ཆོས་སྒོ་དཔག་མེད་གསུང་བ་དང་༔ ཡང་ན་སྣང་བ་བླ་མར་འཆར༔ སྣང་སྲིད་ཀུན་གྱི་ཆོས་རྣམས་སྟོན༔ དངོས་སུ་བསམ་པ་ཡིད་བཞིན་
འགྲུབ༔ འོན་ཀྱང་དམ་ལ་གནས་པ་གཅེས༔ དྲུག་པ་དངོས་གྲུབ་བླང་བ་ནི༔ ཁྱད་པར་ཅན་གྱི་རྟགས་མཐོང་ངམ༔ འཛབ་བསྙེན་བྱེ་བ་ཐེམས་ཀྱང་རུང་༔ དུས་བསྙེན་ཞག་གྲངས་ཐེམས་ཀྱང་རུང་༔ དུས་ལ་བབས་པར་གྱུར་པ་ན༔ བུམ་པ་ཉིད་
ལ་གཞལ་ཡས་བསྐྱེད༔ རིལ་བུ་རྩ་བ་གསུམ་དུ་བསྐྱེད༔ ཀུན་གྱི་སྐུ་གསུང་ཐུགས་ཀ་ནས༔ འོད་འཕྲོས་ཕྱོགས་བཅུའི་དངོས་གྲུབ་བསྡུས༔ བུམ་པའི་ནང་དུ་བདུད་རྩིར་འཁྱིལ༔ རྩ་བ་གསུམ་ཡང་འོད་དུ་ཞུ༔ དཀར་དམར་འོད་དེ་གཟུངས་ཐག་

༄༅། །ལ༔ འཁྲིལ་ནས་བདག་ཉིད་སྙིང་གར་འདུས༔ དངོས་གྲུབ་ཐམས་ཅད་ཐོབ་བསམ་ཞིང་༔ བསྙེན་སྒྲུབ་སྔགས་ཤམ་འདི་བཏགས་བཟླ༔ ཀ་ཡ་ཝཱཀྵིཏྟ་སིདྡྷི་ཧཱུྃ་ཧཱུྃ༔ ཤཱནྟིཾ། པུཙྪིཾ།ཝཤཾ ཀརྨ་སིདྡྷི ཧཱུྃ་ཧུཾ༔ སིདྡྷི་ཕ་
ལ་སརྦ་ཧཱུྃ་ཧཱུྃ་ཨཱཿ དཔལ་ཟན་སྤོས་དང་བདུད་རྩིས་བྲན༔ རིན་ཆེན་ཞི་རྒྱས་དབང་དྲག་བྱ༔ འབྲུ་ལྔ་མཚོན་ཏེ་སྔགས་བསྙེན་དབུལ༔ སྤྲོ་དགའ་དང་བཅས་རོལ་བར་བྱ༔ ཚོགས་ཀྱི་འཁོར་ལོ་བཟང་པོ་བྱ༔ དེས་ནི་མཆོག་དང་ཐུན་མོང་
གི༔ དངོས་གྲུབ་ཀུན་འབྱུང་ཐེ་ཚོམ་མེད༔ སྒྲུབ་པ་རྗེས་ཀྱི་ལས་ལའང་དྲུག༔ དག་སྣང་བསྐྱེད་པ་དང་༔ བསྟོད་པ་བྱ་བ་དང་༔ ལས་ཚོགས་སྒྲུབ་པ་དང་༔ གྲུབ་མཐའ་བཟུང་བ་དང་༔ སྨོན་ལམ་གདབ་པའོ༔ དང་པོ་དག་སྣང་བསྐྱེད་པ་
ནི༔ སངས་རྒྱས་མཉམ་སྦྱོར་རྒྱུད་དག་ལས༔ རྩ་བའི་བླ་མ་འདྲེན་པའི་གཙོ༔ སེམས་ཅན་སངས་རྒྱས་མཉམ་པར་སྦྱོར༔ འདི་ལ་མ་དག་ལོག་ལྟ་ན༔ ཤེས་བྱ་ཀུན་ལ་མ་རྨོངས་ཀྱང་༔ ངན་སོང་གསུམ་ལས་འཕག་མི་སྲིད༔ དེ་སྐད་གསུངས་
པས་རྩ་བ་ཡི༔ བླ་མ་གཙོར་མཆོད་བླ་མ་ཡི༔ སྤྱོད་ལམ་ཀུན་ལ་དག་སྣང་བསྒོམ༔ གལ་ཏེ་མི་དགེ་སྡིག་སྤྱོད་ཀྱང་༔ རང་གི་མ་དག་སྣང་བ་ཡིན༔ དཔེར་ན་མིག་སྐྱོན་ཅན་གྱིས་ནི༔ གངས་ཉིད་སེར་པོར་མཐོང་དང་མཚུངས༔ ལོག་རྟོག་ཅན་
གྱིས་ཆུ་ཉིད་ལ༔ རྣག་ཁྲག་མཚོན་ཆར་མཐོང་དང་མཚུངས༔ དེ་ཕྱིར་བླ་མའི་རྣམ་ཐར་ལ༔ ལོག་ལྟ་སྐྱེས་ན་ཐར་ལམ་འགག༔ དེ་ཕྱིར་བློ་བཅོས་དག་སྣང་བསྐྱེད༔ དག་སྣང་སྐྱེས་ན་བདུད་རྩི་ཡིས༔ ཐར་ལམ་མཆོག་ལ་སྦྱོར་བ་ཡོད༔ ལོག་ལྟ་

སྐྱེས་ན་བདུད་རྩི་ཡིས༔ ཀུན་གྱི་འཆི་བདུད་བྱེད་པར་ངེས༔ དེ་ཕྱིར་བླ་མའི་རྣམ་ཐར་རྣམས༔ བརྡའ་དང་ཆོས་སུ་ཤེས་པར་གྱིས༔ བླ་ནི་འགག་པ་མེད་པའི་དོན༔ མ་ནི་སྐྱེ་བ་མེད་པའི་དོན༔ སྐྱེ་འགག་གཉིས་མེད་རང་དག་པའི༔ སྣང་བ་འདི་ལ་
ཡང་དག་གནས༔ འདས་དང་མ་འོངས་ད་ལྟར་གྱི༔ བླ་མའི་རྣམ་ཐར་ཐམས་ཅད་ནི༔ འགྲོ་འདུལ་ཆོས་ཉིད་རོལ་པ་ཡིན༔ རྟོག་བདོག་པ་ཟེར་བའང་སྣང་༔ པ་ཐམས་ཅད་ཡོངས་བཏང་ལ༔ སྐྱ་ལུས་བླ་མའི་བྲན་དུ་དབུལ༔ གཞན་གྱིས་བརྗོད་མིན་
ལྷན་ཅིག་སྐྱེས༔ གང་དུ་ཡང་ནི་མི་རྙེད་དེ༔ བླ་མའི་དུས་ཐབས་བརྟེན་པས་འགྲུབ༔ གཉིས་པ་བླ་མའི་བསྟོད་པ་ནི༔ བླ་མ་རྡོ་རྗེ་འཛིན་པ་ཉིད༔ སངས་རྒྱས་ཀུན་གྱི་རང་བཞིན་དུ༔ ངེས་ཤེས་བསྐྱེད་ལ་འདི་སྐད་དོ༔ ཧཱུཾ༔ མ་བཅོས་སྤྲོས་བྲལ་
བླ་མ་ཆོས་ཀྱི་སྐུ༔ བདེ་ཆེན་ལོངས་སྤྱོད་བླ་མ་ཆོས་ཀྱི་རྗེ༔ པད་སྡོང་ལས་བྱོན་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔ སྐུ་ནི་མི་འགྱུར་ཀུན་ཏུ་བཟང་པོའི་སྐུ༔ གསུང་ནི་མི་འགག་མཉམ་ཉིད་ཚངས་པའི་
དབྱངས༔ ཐུགས་ནི་མི་གཡོ་སྨྲ་བསམ་བརྗོད་ལས་འདས༔ སྐུ་གསུང་ཐུགས་ལྡན་པདྨ་རྒྱལ་ལ་བསྟོད༔ འགྲོ་བའི་དོན་དུ་རང་བྱུང་འོད་དཔག་མེད༔ བཀྲ་ཤིས་ཡོན་ཏན་དུ་མས་བརྒྱན་པའི་སྐུ༔ འཇིག་རྟེན་མངའ་བསྒྱུར་པདྨ་རྒྱལ་པོའི་སྲས༔ རྡོ་
རྗེ་ཐོད་ཕྲེང་རྩལ་ལ་ཕྱག་འཚལ་བསྟོད༔ ཞི་བའི་ལས་མཛད་རྡོ་རྗེ་ཐོད་ཕྲེང་རྩལ༔ རྒྱས་པའི་ལས་མཛད་རཏྣ་ཐོད་ཕྲེང་རྩལ༔ དབང་གི་ལས་མཛད་པདྨ་ཐོད་ཕྲེང་རྩལ༔ མངོན་སྤྱོད་ལས་མཛད་ཀརྨ་ཐོད་ཕྲེང་རྩལ༔ ཐམས་ཅད་ལྷུན་གྲུབ་བུདྡྷ་ཐོད་

༄༅། །ཕྲེང་རྩལ༔ ཕྲིན་ལས་རྫོགས་པའི་རྗེ་ལ་ཕྱག་འཚལ་བསྟོད༔ �� མ་ཆགས་སྐྱོན་གྱིས་མ་གོས་པའི༔ པདྨ་འབྱུང་གནས་སྐྱ་ལ་བསྟོད༔ ཡོན་ཏན་ཐམས་ཅད་རབ་རྫོགས་པའི༔ པདྨ་སཾ་བྷའི་སྐུ་ལ་བསྟོད༔ ཤེས་བྱ་
ཀུན་ལ་མ་རྨོངས་པའི༔ བློ་ལྡན་མཆོག་སྲེད་སྐུ་ལ་བསྟོད༔ ཁམས་གསུམ་མ་ལུས་དབང་བསྡད་པའི༔ པདྨ་རྒྱལ་པོའི་སྐུ་ལ་བསྟོད༔ དྲེགས་པའི་དགྲ་བགེགས་ཚར་གཅོད་པའི༔ རྡོ་རྗེ་གྲོ་ལོད་སྐྱ་ལ་བསྟོད༔ རྨོངས་པའི་མུན་པ་སེལ་མཛད་
པའི༔ ཉི་མ་འོད་ཟེར་སྐུ་ལ་བསྟོད༔ ལོག་འདྲེན་བདུད་བཞི་འདུལ་མཛད་པའི༔ ཤཱཀྱ་སེང་གེའི་སྐུ་ལ་བསྟོད༔ མུ་སྟེགས་དམ་སྲི་འདུལ་མཛད་པའི༔ སེང་གེ་སྒྲ་སྒྲོགས་སྐུ་ལ་བསྟོད༔ སྣང་བ་མ་འགགས་ཐུགས་རྗེ་ཆེན་པོའི་སྐུ༔ རྟ་མགྲིན་
དབང་གི་ལྷ་ལ་ཕྱག་འཚལ་བསྟོད༔ སྐྱེ་མེད་རྣམ་དག་ཆོས་དབྱིངས་དག་པའི་ཀློང་༔ རྡོ་རྗེ་ཕག་མོ་ཡུམ་ལ་ཕྱག་འཚལ་བསྟོད༔ སྐྱེ་འགག་གཉིས་སུ་མེད་པའི་མཁའ་དབྱིངས་ལས༔ ཐུགས་རྗེ་མ་འགགས་ཅིར་ཡང་སྤྲུལ་ཅིང་སྟོན༔ དཔའ་བོ་6I
མཁའ་འགྲོའི་ཚོགས་ལ་ཕྱག་འཚལ་བསྟོད༔ ཅེས་པས་དོན་དང་མཐུན་པར་བསྟོད་དོ༔ གསུམ་པ་ཉམས་ཆགས་བསྐང་བ་ནི༔ སྤྱི་གཙུག་པདྨའི་གདན་སྟེང་དུ༔ བླ་མ་རྡོ་རྗེ་སེམས་དཔའ་ཆེ༔ སྐུ་མདོག་ཤེལ་འདྲའི་ཐུགས་ཀ་ནས༔ ཟླ་སྟེང་ཧཱུཾ་ལ་
ཡིག་བརྒྱས་བསྐོར༔ དེ་ལས་བདུད་རྩིའི་ཆུ་རྒྱུན་བབས༔ བདག་གི་ཉམས་ཆགས་སྒྲིབ་བསལ་བར༔ བསམ་ཞིང་ཡི་གེ་བརྒྱ་པ་བཟླ༔ ཨོྃ་བཛྲ་གུ་རུ་ས་མ་ཡ༔ མ་ནུ་པཱ་ལ་ཡ༔ བཛྲ་གུ་རུ་ཏྭེ་ནོ་པ་ཏིཥྛ༔ དྲྀ་བྷོ་མེ་བྷ་ཝ༔ སུ་ཏོ་ཥྱོ་མེ་བྷ་

ཝ༔ ཨ་ནུ་རཀྟོ་མེ་བྷ་ཝ༔ སུ་པོཥྱོམེ་བྷ་ཝ༔ སརྦ་སིདྡྷིམྨེ་པྲ་ཡཙྪ༔ སརྦ་ཀརྨ་སུ་ཙ་མེ༔ ཙིཏྟཾ་ཤྲཱི་ཡཾ་ཀུ་རུ་ཧཱུྃ༔ ཧ་ཧ་ཧ་ཧ་ཧོཿ བྷ་ག་ཝཱན༔ བཛྲ་གུ་རུ་མཱ་མེ་མུཉྩ༔ བཛྲ་གུ་རུ་བྷ་ཝ༔ མ་ཧཱ་ས་མ་ཡ་སཏྭ་ཨཱཿ བརྒྱའམ་ཉེར་གཅིག་བདུན་
བཟླས་པས༔ ཉམས་ཆགས་ཐམས་ཅད་སྐོང་བར་འགྱུར༔ དེ་རྗེས་ཀུན་གཞི་མ་བཅོས་པའི༔ ངང་ལ་ཡིད་ནི་དྲན་མེད་བཞག༔ ཉམས་ཆགས་རང་བྱུང་རང་དག་བཞག༔ ཉམས་ཆགས་སྐོང་བའི་མཐར་ཐུག་གོ༔ བཞི་པ་ལས་ཚོགས་སྒྲུབ་པ་
ནི༔ ཐུགས་རྗེ་ཆེན་པོ་ཐོད་ཕྲེང་རྩལ༔ གང་ལ་གང་འདུལ་དེར་བསྟན་ནས༔ ཡིད་བཞིན་རེ་བ་བསྐང་བའི་ཕྱིར༔ གསང་མཚན་བརྒྱད་དུ་བསྒྲུབ་པ་ནི༔ མན་ངག་བཀོལ་བར་ཤེས་པར་བྱའོ༔ ལྔ་པ་གྲུབ་མཐའ་བཟུང་བ་ནི༔ ཐུགས་སྒྲུབ་འདི་
བཞིན་སུ་བསྒྲུབས་པ༔ ཐུན་མོང་ཉིད་ཐོབ་མཆོག་ལ་རེག༔ བླ་མ་དཀོན་མཆོག་ཡི་དམ་ལྷ༔ བདེ་གཤེགས་རྒྱལ་བ་མ་ལུས་པ༔ དུས་འདི་ཉིད་དུ་ལྷུན་གྱིས་གྲུབ༔ རབ་འབྱམས་བཀའ་ཡི་དབང་ཡང་ཐོབ༔ སངས་རྒྱས་འདུས་པའི་སྐུ་གསུང་
ཐུགས༔ ཡོན་ཏན་ཕྲིན་ལས་བདག་ཉིད་འགྲུབ༔ སངས་རྒྱས་སྐྱ་ལྔའི་བདག་ཉིད་ཅན༔ འདི་ཡི་གྲུབ་པའི་མཐར་བཟུང་ངོ་༔ དྲུག་པ་སྨོན་ལམ་གདབ་པ་ནི༔ ཨེ་མ་ཧོ༔ བདག་གིས་འགྲོ་བ་ཀུན་དོན་དུ༔ བསྐལ་པ་དཔག་མེད་ཚུན་ཆད
ནས༔ ཐ་མ་ད་ལྟར་ཐུག་གི་བར༔ བདག་གི་ལུས་ངག་ཡིད་གསུམ་གྱིས༔ བླ་མ་སྐྱེས་མཆོག་ཡི་དམ་ལྷ༔ སངས་རྒྱས་བྱང་སེམས་མཁའ་འགྲོའི་ཚོགས༔ བསྒོམས་བསྒྲུབས་མཆོད་ཅིང་བསྟོད་པ་དང་༔ བྲིས་བཀླགས་བཅངས་ཤིང་ཀུན་ཆུབ

༄༅། །བགྱིས༔ ལྟ་སྒོམ་ལ་སོགས་དགེ་སྤྱད་པའི༔ འབྲས་བུ་དུས་འདིར་སྨིན་གྱུར་ཅིག༔ ཀུན་མཁྱེན་ཡེ་ཤེས་མཆོག་ཐོབ་ཤོག༔ གཞན་ཡང་ཕྱོགས་བཅུ་དུས་གསུམ་གྱི༔ བླ་མའི་ཐུགས་དགོངས་རབ་རྫོགས་ཤིང་༔ དུས་
གསུམ་ཕ་མས་སྣ་དྲངས་པའི༔ འགྲོ་དྲུག་སེམས་ཅན་མ་ལུས་ཀུན༔ བླ་མ་མཆོག་གིས་བཟུང་ནས་ཀྱང་༔ ཡང་དག་རྡོ་རྗེའི་དོན་རྟོགས་ཤོག༔ ཤེས་བྱའི་དོན་ལ་མ་རྨོངས་པའི༔ བླ་མ་དམ་པའི་བཀྲ་ཤིས་ཤོག༔ གང་ལ་བསམ་པ་དེ་འགྲུབ་
པའི༔ དོན་གྲུབ་མཆོག་གི་བཀྲ་ཤིས་ཤོག༔ སྐུ་གསུང་ཐུགས་ཀྱི་བྷ་ག་ལ༔ ཕྱག་རྒྱ་ཆེན་པོའི་བཀྲ་ཤིས་ཤོག༔ རང་དང་བླ་མ་གཉིས་མེད་པའི༔ དགོངས་པས་སྒྲུབ་རྫས་ཚོགས་ལ་རོལ༔ དཀྱིལ་འཁོར་བསྡུ་ཞིང་རྒྱུན་གྱི་རྣལ་འབྱོར་བྱའོ༔ བླ་
༈ མའི་ཐུགས་སྒྲུབ་གསང་བ་འདུས་པ་ཞེས་བྱ་བ་མཐར་ཐུག་དོན་གྱི་མཆོག་རྫོགས་སོ༔ སཾ་མི་ཡྀ་ཐ་ཏྲཾ༔ རྒྱ་རྒྱ་རྒྱ༔ ཨོ་རྒྱན་ཐུགས་ཀྱི་སྲས་དང་འཕྲད་པར་ཤོག༔ མི་སྨྲ་རྒྱ༔ མི་བསྟན་རྒྱ༔ ཙིཏྟའི་དཀྱིལ་དུ་ཟུངས༔ རྒྱ་རྒྱ་རྒྱ༔ ཟབ་
རྒྱ༔ བཀའ་རྒྱ༔ འདི་བྲིས་དགེ་བའི་རྩ་བ་དེས། །སྐལ་ལྡན་མོས་པའི་གང་ཟག་རྣམས། །ཨོ་རྒྱན་ཉིད་ཀྱི་ཞལ་མཐོང་ནས། །རིག་འཛིན་ས་ལ་བགྲོད་པར་ཤོག། ༈ །།གསང་འདུས་བླ་མའི་ལས་བྱང་སྙིང་པོ་རབ་གསལ་ཞེས་བྱ་བ་བཞུགས་
སོ། །ན་མོ་གུ་རུ་པདྷཱ་ཀ་རཱ་ཡ། དུས་གསུམ་རྒྱལ་བ་ཀུན་གྱི་ངོ་བོ་ཉིད། །རབ་འབྱམས་དཀྱིལ་འཁོར་རྒྱ་མཚོའི་རྣམ་རོལ་ཏུ། །མངོན་པར་འཆར་བའི་ཁྱབ་བདག་ཐོད་ཕྲེང་རྩལ། །རང་རིག་བླ་མའི་ངོ་བོར་ངེས་པས་འདུད། བླ་མེད་དངོས་གྲུབ་ཀུན་གྱི་

འབྱུང་བའི་སྒོ། །པདྨའི་ཐུགས་གཏེར་ཟབ་ལམ་སྙིང་པོའི་བཅུད། །གསང་འདུས་རྩ་བའི་གཞུང་དང་ཁ་སྐོང་ཁྲིགས། །རྣམ་དག་གཞུང་དོན་ཇི་བཞིན་འདིར་གསལ་བྱ། །དེའང་གསང་འདུས་རྩ་བའི་སྒྲུབ་གཞུང་ལས། གུ་རུ་པདྨ་འབྱུང་གནས་
ཀྱི༔ ཐུགས་སྒྲུབ་གསང་བ་འདུས་པ་བསྟན༔ དེ་ལ་སྤྱི་སྡོམ་རྣམ་བཞི་སྟེ༔ སྦྱོར་བ་དངོས་གཞི་མཇུག་དོན་དང་༔ སྒྲབ་པའི་མན་ངག་ལྷན་ཐབས་སོ༔ ཐོག་མར་སྦྱོར་བའི་ཆོས་དྲུག་སྟེ༔ རྟེན་མཆོད་བཤམ་ཞིང་མཚམས་ཀྱང་བཅད༔ སྡིག་པ་
བཤགས་ཤིང་བླ་མ་མཆོད༔ གསོལ་བ་གདབ་ཅིང་དབང་བསྐུར་ཞུ༔ གཉིས་པ་དངོས་གཞིའི་ཆོས་དྲུག་ལ༔ སྐུ་བསྐྱེད་སྒྲུབ་པའི་སྙིང་པོ་བཟླ༔ ཕྲིན་ལས་སྒྲུབ་ཅིང་དགོངས་པ་བསྐྱང་༔ རྟགས་བྱུང་དངོས་གྲུབ་བླང་བའོ༔ གསུམ་པ་རྗེས་ཀྱི་ཆོས་
22
དྲུག་ལ༔ དག་སྣང་བསྐྱེད་ཅིང་བསྟོད་པ་འབུལ༔ ཉམས་ཆག་བསྐང་ཞིང་ལས་ཚོགས་བསྒྲུབ༔ གྲུབ་མཐའ་གཟུང་ཞིང་སྨོན་ལམ་གདབ༔ བཞི་པ་མན་ངག་ཆོས་དྲུག་སྟེ༔ ལས་བྱང་ལེ་བརྒྱད་ཟབ་རྒྱ་བརྒྱད༔ ཟིན་ཏིག་གནད་བརྒྱད་གཅེས་པ་
བརྒྱད༔ མཁའ་འགྲོའི་ལས་བརྒྱད་དཔེ་ཆུང་བརྒྱད༔ དེ་ལྟར་མདོ་བཞི་སྐབས་རྩ་བཞི༔ ཕྲ་མོ་བཞི་བཅུ་ཞེ་བརྒྱད་ཀྱིས༔ ཐུགས་སྒྲུབ་གསང་འདུས་ཆ་རྐྱེན་རྫོགས༔ ཞེས་གསུངས་པ་ལས། སྐབས་འདིར་རྩ་བའི་ས་བཅད་གསུམ་པོའི་ཁོངས་
སུ༑ རང་གཞུང་ཚུགས་ཤིང་ཀུན་གྱི་ཁ་སྐོང་བ། ཞེས་པའི་བརྒྱད་ཚན་དྲུག་གི་དང་པོ་ལས་བྱང་ལེའུ་བརྒྱད་པ་ཉིད་གསེབ་ཚགས་སུ་བསྡེབ་ཤེས་པར་བྱ་བ་ལ། དང་པོ་རྟེན་མཆོད་བཤམ་པ་ནི། གཞིའི་བདག་པོ་ལ་གཏོར་མ་འབུལ་བ་སྔོན་དུ་འགྲོ་

༄༅། །བས། དཀྱིལ་འཁོར་གྱི་གཞི་ལ་བདུད་རྩི་ལྔས་བྱུགས་ཤིང་། ཧཱུཾ། བཀའ་གསང་རྨད་དུ་བྱུང་བའི་དཀྱིལ་འཁོར་དུ༔ བདུད་རྩི་རྣམ་ལྔའི་ཆག་ཆག་གདབ༔ བྱུང་དང་འབྱུང་གྱུར་དཀྱིལ་འཁོར་མཆོག༔ ཡེ་ཤེས་ལྔ་
རྫོགས་གཞལ་ཡས་གསལ༔ ཨོཾ་སརྦ་པཉྩ་གུ་ཧྱཛྙཱ་ན་མཎྜ་ལ་ཏཱཾ༔ ཞེས་ཁྱེམས་མེད་པར་བྱས་ལ། བདག་དང་སློབ་མ་གཙོ་བོ་ཡབ་ཡུམ་དུ་གསལ་བའི་མཁའ་གསང་ལས་སྤྲོས་པའི་བྱང་ཆུབ་སེམས་ཀྱིས་ཐིག་གདབ་པ་དང་ཚོན་གྱི་ཆོ་གས་དཀྱིལ་
འཁོར་རྒྱས་བསྡུས་ཅི་རིགས་པ་འབྲི་བའམ། མཎྜལ་བདུད་རྩིས་བྱུགས་པ་ལྷ་གྲངས་ཀྱི་ཚོམ་བུ་བཀོད་པས་ཀྱང་རུང་ངོ་། །རྟེན་རྫས་དབུས་སུ་བུམ་པ་བཅུད་ལྡན་གྱི་སྟེང་དུ་མཉྫིའི་ཁར་ཐོད་པ་དུམ་གཅིག་འབྲུས་བཀང་བའི་དབུས་སུ་དམ་ཚིག་གི་བྲིས་སྐུ་
དགོད༑ སྟེང་ནས་དར་དམར་པོའི་གུར་ཕུབ། དེའི་མདུན་དུ་གཏོར་མ་རིན་ཆེན་འབར་བ་ཤ་མར་ཟས་སྣ་དང་བདུད་རྩིས་བྲན་པའི་གཡས་གཡོན་དུ་སྨན་དང་རཀྟ། གཞན་ཡང་ཕྱི་ནང་གི་ཉེར་སྤྱོད་སོགས་མཆོད་པར་འོས་པའི་ཡོ་བྱད་ཐམས་ཅད་ཚོགས་
པར་བཤམ་ཞིང་། · སྒྲུབ་མཆོད་དཀྱུས་མ་ཙམ་ལ་སྒྲབ་རྟེན་གཏོར་མ་ལ་བྱས་ཀྱང་རུང་ངོ་། །གཉིས་པ་མཚམས་བཅད་པ་ནི། རང་ཉིད་སྐད་ཅིག་གིས་དཔའ་བོ་རྟ་མགྲིན་ཡུམ་དང་བཅས་པའི་སྐར་བསྐྱེད་ལ། བགེགས་གཏོར་བྱིན་གྱིས་བརླབ་པ་ནི། རཾ་
ཡཾ་ཁཾ་གིས་སྦྱངས་ཏེ། སྟོང་པའི་ངང་ལས་བྷཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ལག་གཉིས་མཁའ་ལྡིང་གི་རྒྱ་སྟོན་བཞིན་པར། ཨོཾ་ཨཱཿ ཧཱུྃ་ལན་གསུམ་གྱི་མཐར། ཧ་ཧོ་

ཧྲཱིཿ ཞེས་དང་། ལྕགས་ཀྱུའི་ཕྱག་རྒྱས། ཨོཾ་སརྦ་བྷཱ་ཏ་ཨཱ་ཀཪྵ་ཡ་ཛ། ཞེས་མགྲོན་དགུག ཨོཾ་སརྦ་བིགྷན་ན་མཿསརྦ་ཏ་ཐཱ་ག་ཏེ་བྷྱོཿ་བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུདྒ་ཏེ་སྤ་ར་ཎ་ཧི་མཾ་ག་ག་ན་ཁཾ་གྲྀཧྞ་དཾ་བ་ལྱཱ་དི་སྭཱ་ཧཱ། ཞེས་རྡོར་ཐལ་ཕྱེ་བས་ལན་གསུམ་
དུ་བསྔོས་ཏེ། ཧཱུཾ། བླ་མ་རྣམས་ཀྱི་བྱིན་རླབས་དང་༔ ཡི་དམ་ལྷ་ཡི་ཏིང་འཛིན་དང་༔ མཁའ་འགྲོ་རྣམས་ཀྱི་མཐུ་རྩལ་གྱིས༔ དངོས་གྲུབ་བར་ཆད་བྱེད་པའི་བགེགས༔ ལོག་པར་འདྲེན་པ་བདུད་ཀྱི་ཚོགས༔ འདི་རུ་མ་འདུག་གཞན་དུ་
དེངས༔ ཧཱུཾ། ང་ནི་ཡེ་ནས་ངང་གིས་ཁྲོ༔ མཚམས་གཅོད་ཁྲོ་བོས་ནམ་མཁའ་གང་༔ བགེགས་འདུལ་ཁྲོ་བོའི་རོལ་མཚམས་ལས༔ སུ་ཡང་འདའ་བར་མ་བྱེད་ཅིག༔ ཨོཾ་ཨཱཿ ཧཱུྃཧྲཱིཿགུ་རུ་དེ་ཝ་ཌཱ་ཀི་ནཱི་བཛྲ་ཀྲོ་དྷ་རཀྵ་རཀྵ་ཧཱུཾ་ཕཊ༔ ཅེས་པས་
རྡོ་རྗེ་ཁྲོ་བོ་སྲུང་བའི་གུར་གྱིས་ཁྱབ་པར་བསམ་མོ། །གསུམ་པ་བཤགས་པ་བྱ་བ་ནི། ཕོ་བྲང་དབུས་ཀྱི་རྟེན་དེ་ཉིད༔ རང་གི་རེ་ལྟོས་བླ་མ་དང་།དུས་གསུམ་བདེ་གཤེགས་ཡི་དམ་ལྷ༔ ཀུན་གྱི་ངོ་བོར་གྱུར་པ་ལ༔ རྣམ་པ་བླ་མ་རྡོ་རྗེ་སེམས༔ གསང་
འདུས་རྒྱལ་བའི་སྐུ་རུ་གྱུར༔ ཞེས་བཤགས་ཡུལ་དུ་གསུངས་པ་ཉིད་ལ་རྟེན་བཅས་ཏེ༔ ན་མོ༔ བླ་མ་བདེ་གཤེགས་འདུས་པའི་སྐུ༔ དཀོན་མཆོག་གསུམ་གྱི་རང་བཞིན་ལ༔ བདག་དང་འགྲོ་དྲུག་སེམས་ཅན་རྣམས༔ བྱང་ཆུབ་བར་དུ་སྐྱབས་སུ་
མཆི༔ སེམས་བསྐྱེད་འགྲོ་བ་ཀུན་དོན་དུ༔ བླ་མ་སངས་རྒྱས་བསྒྲུབས་ནས་སུ༔ གང་ལ་གང་འདུལ་ཕྲིན་ལས་ཀྱིས༔ འགྲོ་བ་བསྒྲལ་བར་དམ་བཅའ་འོ༔ ཞེས་ལན་གསུམ་དང་། བཤགས་པ་དངོས་ནི། ཧཱུཾ། བླ་མ་ཡི་དམ་མཁའ་འགྲོ་

༄༅། །དགོངས༔ ཁྱེད་ནི་རྣམ་དག་དྲི་མ་མེད༔ བདག་ནི་ཉོན་མོངས་སྒྲིབ་པས་བསྒྲིབས༔ ཉམས་ཆག་སྡིག་སྒྲིབ་མཐོལ་ཞིང་བཤགས༔ ཨོཾ་ཨཱཿ ཧཱུྃ་གུ་རུ་དེ་ཝ་ཌཱ་ཀི་ནཱི་བཛྲ་ས་མ་ཡ་སརྦ་དྷརྨཱ་སྭ་བྷཱ་ཝ་བི་ཤུཋོ྅ཧཾ༔ སརྦ་
དྷརྨཱས་མ་ཡ་ཧོཿ ས་མ་ཡ་སྟཱཾ༔ ཞེས་བཤགས་པ་བྱའོ། །བཞི་པ་བླ་མ་མཆོད་པ་ནི། མཎྜལ་ཚོམ་བུ་བཅུ་གཅིག་བཀོད་པ་རི་རབ་གླིང་བཞི་དང་འདོད་ཡོན་ལྔར་དམིགས་ཏེ། ཨོཾ་ཨཱཿ ཧཱུཾ་གུ་རུ་དེ་ཝ་ཌཱ་ཀི་ནཱི་བཛྲ་ས་མ་ཡ་ཛཿ ཨོཾ་ཨཱཿ ཧཱུྃ་གུ་རུ་དེ་བ་ཌཱ་
ཀི་ནཱི་རཏྣ་མཎྜ་ལ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་སྭཱ་ཧཱ ཞེས་དང་། བདག་གི་ལུས་དང་ལོངས་སྤྱོད་དང་༔ དུས་གསུམ་དགེ་བའི་དངོས་པོ་རྣམས༔ ཀུན་བཟང་མཆོད་སྤྲིན་ཆེར་སྤེལ་ནས༔ བླ་མ་རྒྱལ་བ་སྲས་བཅས་མཆོད༔ ཅེས་བཅུ་གསུམ་
དང་༑ སྤྲོ་ན་ཀུ་སཱ་ལིའི་ཚོགས་གསོག་ཀྱང་བྱའོ། །ལྔ་པ་གསོལ་བ་གདབ་པ་ནི། ཀྱེ་ཀྱེ་བླ་མ་རིན་པོ་ཆེ༔ སངས་རྒྱས་ཐམས་ཅད་འདུས་པའི་སྐུ༔ འགྲོ་བ་ཀུན་གྱི་གཉེན་གཅིག་པོ༔ མགོན་མེད་བདག་ལ་ཐུགས་རྗེས་ཟུངས༔ བླ་མ་རྡོ་རྗེ་སེམས་
དཔའ་ཆེ༔ རེ་ཞིང་ལྟོས་པའི་གཉེན་གཅིག་པོ༔ བདག་ལ་རེ་ས་གཞན་ན་མེད༔ སྡུག་བསྔལ་འདམ་ནས་དྲང་དུ་གསོལ༔ རྗེ་བཙུན་པདྨ་ཐོད་ཕྲེང་རྩལ༔ ཁྱེད་ལ་བདག་ཉིད་བྲན་དུ་འབུལ༔ སྐྱིད་སྡུག་རེ་ལྟོས་ཁྱེད་ཤེས་པས༔ བླ་མེད་མཆོག་གི་
དངོས་གྲུབ་སྩོལ༔ བླ་མ་སངས་རྒྱས་ཕྲིན་ལས་མཛོད༔ བདག་ལ་དབང་སྐུར་བྱིན་རློབས་ལ༔ མཐའ་ཡས་སེམས་ཅན་མ་ལུས་ཀུན༔ འདྲེན་པའི་བླ་མར་བདག་གྱུར་ཅིག༔ ཨོཾ་ཨཱཿ ཧཱུྃ་བཛྲ་གུ་རུ་པདྨ་སིདྡྷི་ཧཱུཾ༔ ཞེས་ཅི་ནུས་བཟླའོ། །དྲུག་པ་

དབང་སྐུར་ཞུ་བ་ནི། བླ་མ་ཡབ་ཡུམ་སྐུ་ཡི་གནས་བཞི་ནས༔ འོད་ཟེར་བྱུང་བ་བདག་གི་གནས་བཞིར་ཐིམ༔ སྐུ་གསུང་ཐུགས་དང་ཡེ་ཤེས་རྡོ་རྗེ་ཡིས༔ བྱིན་གྱིས་བརླབས་ནས་དབང་བཞི་ཐོབ་པར་གྱུར༔ ཞེས་དབང་དོན་ལ་ཇགོངས་པ་བསྐྱང་
ངོ་༑ །གཉིས་པ་དངོས་གཞི་ལ་དྲུག་གི དང་པོ་ལ་སྐུ་བསྐྱེད་པ་དངོས་དང་། དེ་དང་རྗེས་སུ་འབྲེལ་པ་གཉིས་ལས། དང་པོ་ནི། ༀ། ཆོས་སྐུ་མི་འགྱུར་རྡོ་རྗེ་སེམས༔ པདྨ་རྒྱལ་པོ་འདི་སྐད་སྨྲ༔ དང་པོ་ཆོས་རྣམས་དམིགས་མེད་ཅིང་༔ སྨྲ་
བརྗོད་བྲལ་བ་རྫོགས་པ་ཆེ༔ བློ་འདས་ཆོས་སྐུ་མི་འགྱུར་བའི༔ དེ་བཞིན་ཉིད་ཀྱི་ཏིང་འཛིན་བསྒོམ༔ ཨཱཿ༔ བློ་བྲལ་དེ་ཡི་ངང་ཉིད་ལས༔ སེམས་ཅན་ཀུན་ལ་ཁྱབ་པ་ཡི༔ བརྩེ་བའི་སྙིང་རྗེ་ཆེན་པོར་བསྒོམ༔ ཧཱུཾ། སྟོང་ཉིད་སྙིང་རྗེའི་ངང་ཉིད་
ལས༔ འགྲོ་དོན་དཔག་མེད་བྱེད་པའི་སླད༔ རང་རིགས་གསེར་གྱི་རྡོ་རྗེར་བསྒོམ༔ རྡོ་རྗེའི་འོད་ལས་གཞལ་ཡས་ཁང་༔ པདྨ་རིན་ཆེན་འབར་བ་སྤེལ༔ འཇའ་ཚོན་བྲེས་པ་ལྟ་བུའི་ནང་༔ ལྟེ་དབུས་ཉི་ཟླ་པདྨའི་སྟེང་༔ རྡོ་རྗེ་གནས་གྱུར་དྲན་
རྫོགས་སུ༔ རྟ་མགྲིན་དབང་ཆེན་སྐྱ་མདོག་དམར༔ ཞལ་གཅིག་ཕྱག་གཉིས་དབུ་ཡི་གཙུག༔ རྟ་མགོ་རྟ་སྐད་ཕྱོགས་བཅུར་སྒྲོགས༔ ཕྱག་གཡས་དབང་སྡུད་གྲི་གུག་འཕྱར༔ ཕྱག་གཡོན་ཐོད་པ་ཁྲག་བཀང་གསོལ༔ རུས་པའི་རྒྱན་དྲུག་ཁ་ཊཾ་
བསྣམས༔ གཡས་བསྐམ་གཡོན་བརྐྱངས་བདུད་བཞི་བརྫིས༔ ཉི་ཟླ་པད་སྟེང་འགྱིང་ཞིང་བརྗིད༔ གཡོན་ནས་རྡོ་རྗེ་ཕག་མོས་འཁྱུད༔ ཆ་ལུགས་ཡབ་འདྲའི་སྤྱི་བོའི་གཙུག༔ ཕག་ཞལ་མཐིང་ག་ངུར་སྒྲ་སྒྲོགས༔ གཞོན་ཚུལ་ནུ་མ་བྷ་བ

༄༅། །རྒྱས༔ བསྐལ་པའི་མེ་དཔུང་ཀློང་ན་བཞུགས༔ འོད་ཟེར་རྡོ་རྗེའི་ཚྭ་ཚྭ་འཕྲོ༔ དེ་ཉིད་སྤྱི་གཙུག་ཉི་ཟླའི་སྟེང་༔ ་པདྨ་གེ་སར་སྙིང་པོ་ལ༔ བདག་ཉིད་པདྨ་ཐོད་ཕྲེང་རྩལ༔ རྡོ་རྗེ་སེམས་དཔའི་ཆ་ལུགས་ཅན༔ མཐིང་
ནག་ཞལ་གཅིག་ཕྱག་གཉིས་པ༔ གཅེར་བུ་སྤྱན་གསུམ་རུས་རྒྱན་ཅན༔ ཕྱག་གཡས་རྡོ་རྗེ་ཐུགས་ཀར་འཛིན༔ ཕྱག་གཡོན་དྲིལ་བུ་ཡུམ་ལ་འཁྱུད༔ ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ དེ་ཡི་འཕང་གཡོན་རིག་མ་ནི༔ ཡེ་ཤེས་མཁའ་འགྲོ་
མཚོ་རྒྱལ་མ༔ བཅུ་དྲུག་ལོན་པའི་གཞོན་ཚུལ་ཅན༔ པད་མདོག་ནུ་མ་བྷ་ག་རྒྱས༔ རིན་ཆེན་རུས་རྒྱན་ཅོད་པན་ཅན༔ ཕྱག་གཡས་ཡབ་ཀྱི་མགུལ་ནས་འཁྱུད༔ ཕྱག་གཡོན་ཐོད་པའི་བདུད་རྩི་སྟོབ༔ ཞབས་གཉིས་ཡབ་ཀྱི་སྐེད་ལ་འཁྲིལ༔ སྐྲ་
མདོག་དཀར་དམར་འཛུམ་མདངས་ཅན༔ སྐྲ་གྲོལ་གཅེར་བུ་འོད་ལྡན་བསམ༔ ཕྱོགས་བཞིར་རིགས་བཞིའི་ཐོད་ཕྲེང་རྩལ༔ དཀར་སེར་དམར་དང་ལྗང་གུའི་མདོག༔ ལས་བཞི་བསྒྲུབ་ཕྱིར་མོས་པས་བསྐྱེད༔ ཁོར་ཡུག་འཇའ་ཡི་དྲ་བར་
བསྒོམ༔ ཕྱོགས་མཚམས་རིན་ཆེན་ཟུར་བརྒྱད་ཀྱི༔ འཛུམ་སྟེང་བར་སྣང་འཇའ་འོད་ཀློང་༔ སྦྲུལ་པའི་གུ་རུ་མཚན་བརྒྱད་གསལ༔ ཧྲཱིཿ༔ ཕོ་བྲང་ཕྱོགས་བཞིར་པད་འདབ་བཞི༔ དཀར་སེར་དམར་ལྗང་རིན་ཆེན་འབྲུའི༔ ནང་ཁོངས་ཞིང་གི་
གདན་བཞི་ལ༔ རྡོ་རྗེ་རིན་ཆེན་པདྨ་དང་༔ ལས་ཀྱི་མཁའ་འགྲོ་ཡབ་ཡུམ་རྣམས༔ སྐུ་མདོག་རིགས་ཀྱི་ཁ་དོག་ལ༔ འཁྲིལ་སྦྱོར་རྒྱན་དང་ཆ་ལུགས་རྣམས༔ གཙོ་བོ་ཡབ་ཡུམ་གཉིས་ལྟར་བསྐྱེད༔ སྣ་ཚོགས་པད་འཁོར་ཕྱི་མ་ལ༔ བདག་སྐྱོབ་

ལྷ་དང་རིག་འཛིན་དང་༔ རིགས་འདུས་མཁའ་འགྲོ་ཆོས་སྐྱོང་རྣམས༔ དངོས་གྲུབ་སྟེར་ཞིང་བར་ཆད་སེལ༔ གླུ་དང་གར་བྱེད་རོལ་མོ་སྒྲོགས༔ འདོད་ཡོན་མཆོད་པ་སྣ་ཚོགས་སྟོབ༔ ཆར་སྤྲིན་གཏིབས་པ་ལྟ་བུར་བསྐྱེད༔ དུ་མར་སྣང་ཡང་
རང་དུ་གཅིག༔ ཅེས་པ་ལྟར་བསྒོམས་ནས་ཛབ་བཟླས་ལ་ཞུགས་ཀྱང་རུང་བར་གསུངས་སོ། །གཉིས་པ་རྗེས་འབྲལ་ནི། ལྷན་ཐབས་ལེ་བརྒྱད་ཀྱི་ལེའུ་གསུམ་པ་དང་བཞི་པ་སྦྱར་བ་སྟེ། དང་པོ་ལ་གསུམ་གྱི་སྤྱན་འདྲེན་པ་ནི། ། སྔོན་གྱི་བསྐལ་
པའི་དང་པོ་ལ༔ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་སྒྲུབ་ཀྱི༔ བྱིན་གྱི་
རློབ་ཕྱིར་གཤེགས་སུ་གསོལ༔ བསིལ་བ་ཚལ་གྱི་དུར་ཁྲོད་དུ༔ ཡོན་ཏན་སྣ་ཚོགས་དངོས་གྲུབ་བརྙེས༔ པདྨ་སཾ་བྷ་ཞེས་སུ་གྲགས༔ བྱིན་གྱིས་རློབ༴ རཱ་ག་རཀྟའི་གནས་མཆོག་ཏུ༔ ཐམས་ཅད་མཁྱེན་པའི་དངོས་གྲུབ་བརྙེས༔ བློ་ལྡན་
མཆོག་སྲེད་ཅེས་སུ་གྲགས༔ བྱིན་གྱིས་རློབ༴ དགའ་བ་ཚལ་གྱི་དུར་ཁྲོད་དུ༔ ཁམས་གསུམ་དབང་སྡུད་དངོས་གྲུབ་བརྙེས༔ པདྨ་རྒྱལ་པོ་ཞེས་སུ་གྲགས༔ བྱིན་གྱིས་རློབ༴ སོ་ས་གླིང་གི་དུར་ཁྲོད་དུ༔ འགྲོ་བ་འདུལ་བའི་དངོས་གྲུབ་
བརྙེས༔ ཉི་མ་འོད་ཟེར་ཞེས་སུ་གྲགས༔ བྱིན་གྱིས་རློབ༴ ཟ་ཧོར་རྒྱལ་པོའི་ཡུལ་དབུས་སུ༔ བདུད་འདུལ་དྲག་པོའི་དངོས་གྲུབ་བརྙེས༔ ཤཱཀྱ་སེང་གེ་ཞེས་སུ་གྲགས༔ བྱིན་གྱིས་རློབ༴ མ་ག་དྷཱ་ཡི་གྲོང་ཁྱེར་དུ༔ མུ་སྟེགས་འདུལ་བའི་

༄༅། །དངོས་གྲུབ་བརྙེས༔ སེང་གེ་སྒྲ་སྒྲོགས་ཞེས་སུ་གྲགས༔ བྱིན་གྱིས་རློབ༴ སྟག་ཚང་སེང་གེ་བསམ་འགྲུབ་ཏུ༔ དྲེགས་པ་ཚར་གཅོད་དངོས་གྲུབ་བརྙེས༔ རྡོ་རྗེ་གྲོ་ལོད་ཅེས་སུ་གྲགས༔ བྱིན་གྱིས་རློབ་ཕྱིར་
གཤེགས་སུ་གསོལ༔ ཧཱུཾ། ཡུལ་གྱི་མིང་ནི་རྔ་ཡབ་གླིང་༔ ཟངས་མདོག་དཔལ་རིའི་རྩེ་མོ་རུ༔ པདྨ་འོད་ཀྱི་གཞལ་ཡས་སུ༔ གྲུབ་པ་མཐར་ཕྱིན་དངོས་གྲུབ་བརྙེས༔ པདྨ་ཐོད་ཕྲེང་རྩལ་དུ་གྲགས༔ འཁོར་དུ་མཁའ་འགྲོ་མང་པོས་
བསྐོར༔ ཁྱེད་ཀྱི་རྗེས་སུ་བདག་སྒྲུབ་ཀྱི༔ བྱིན་གྱིས་རློབ་ཕྱིར་གཤེགས་སུ་གསོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་བསྐུར༔ བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་
སྩོལ༔ ཧྲཱིཿ བདེ་ཆེན་འབར་བའི་གཞལ་ཡས་ནས༔ དབང་གི་རྒྱལ་པོ་རྟ་མཆོག་དཔལ༔ རྡོ་རྗེ་ཕག་མོ་ཡུམ་དང་བཅས༔ དངོས་གྲུབ་སྩོལ་ཕྱིར་གཤེགས་སུ་གསོལ༔ ཕྱོགས་བཞི་མཚམས་བརྒྱད་གཞལ་ཡས་ནས༔་རིགས་བཞི་མཁའ་འགྲོ་
གཤེགས་སུ་གསོལ༔ བདུད་འདུལ་གིང་བཞི་གཤེགས་སུ་གསོལ༔ དཔའ་བོ་དཔའ་མོ་གཤེགས་སུ་གསོལ༔ དུར་ཁྲོད་ཆེན་པོའི་གནས་བརྒྱད་ནས༔ མཁའ་འགྲོ་དཔའ་བོ་མ་ལུས་དང་༔ རིག་འཛིན་ཆོས་སྐྱོང་ཐམས་ཅད་བྱོན༔ དབུ་ལ་ཐོར་
ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ སིལ་སྙན་མང་པོ་སི་ལི་ལི༔ རྒྱན་ཆ་མང་པོ་ཁྲོ་ལོ་ལོ༔ རོལ་མོ་མང་པོ་དི་རི་རི༔ དཔའ་བོས་བྲོ་བརྡུང་ཁྲབས་སེ་ཁྲབ༔ དཔའ་མོས་གླུ་ལེན་ཀྱུ་རུ་
-་་སམ་་་་-----1------

ཡི་དམ་ལྷ་ཚོགས་ཡ་ལ་ལ༔ མཁའ་འགྲོ་མ་ཚོགས་ཐིབས་སེ་ཐིབ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ ཞུབ་ཆེན་སྟོང་སྒྲ་སི་ལི་ལི༔ ལྷ་སྲིན་སྡེ་བརྒྱད་ཤ་ར་ར༔ གཡས་ནས་ཕོ་རྒྱུད་ཐིབས་སེ་ཐིབ༔ གཡོན་ནས་མོ་རྒྱུད་ཐིབས་སེ་
ཐིབ༔ དཔལ་གྱི་རུ་མཚོན་ལྷབས་སེ་ལྷབ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་བཤུགས་པ་ཀྱུ་རུ་རུ༔ དཔའ་མོའི་གར་བྱེད་ཤིགས་སེ་ཤིག༔  ྃ་གི་སྣང་གླུ་དི་རི་རི༔ ཕཊ་ཀྱི་བརྡ་སྐད་སངས་སེ་སང་༔ བྱིན་གྱིས་རློབ་ཕྱིར་གཤེགས་སུ་
གསོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་སྐུར༔ བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿ ཧཱུྃབཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿསིདྡྷི་ཕ་ལ་
ཨཱཿ ཧྲཱིཿ མ་ཧ་རི་ནི་ས་ར་ཙ་ཧྲི་ཡ་ཙིཏྟ་ཧྲི་ཧྲི་ཛཿ ཛཿ ཧཱུྃབཾ་ཧོཿ ཞེས་པས་སྤྲིན་ཕུང་གཏིབས་པ་བཞིན་བྱོན་པར་བསམ་མོ། །བཞུགས་སུ་གསོལ་བ་ནི། ཧཱུཾ། རིན་ཆེན་ཕོ་བྲང་ཉམས་རེ་དགའ༔ དུར་ཁྲོད་གཞལ་ཡས་བྱིན་རེ་ཆེ༔ པདྨ་འདབ་བཞི་
མདངས་རེ་གསལ༔ རྟོག་མེད་རོ་ལྡན་བག་རེ་དྲོ༔ ཉི་ཟླ་བརྩེགས་པ་འོད་རེ་གསལ༔ བཞུགས་པའི་གནས་སུ་དྭངས་རེ་སྤྲོ༔ གུ་རུ་ཡི་དམ་མཁའ་འགྲོའི་ཚོགས༔ དགྱེས་ཤིང་བྱིན་གྱིས་རློབ་ཕྱིར་བཞུགས༔ མོས་པའི་བུ་ལ་ཞལ་བསྟན་
འཚལ༔ གསུང་གི་གདམས་པའི་གནད་བསྒྲག་འཚལ༔ ཐུགས་ཀྱི་དགོངས་པའི་སྒོ་དབྱེ་འཚལ༔ འགྲོ་བའི་དོན་དུ་སྐུ་བཞུགས་འཚལ༔ གུ་རུ་དེ་ཝ་ཌཱ་ཀི་ནཱི་ས་མ་ཡ་ཏིཥྛ་ལྷན༔ ཞེས་པས་དགྱེས་ཤིང་གཉིས་མེད་དུ་བཞུགས་པར་བསམ་མོ།

༄༅། །ཕྱག་འཚལ་བ་ནི། ཨེ་མ་ཧོ༔ སྐྱེ་འགག་འགྱུར་མེད་ཕྲིན་ལས་རྫོགས༔ རང་བྱུང་ཐུགས་རྗེས་འགྲོ་རྣམས་སྒྲོལ༔ ཡིད་བཞིན་དངོས་གྲུབ་ཆར་འབེབས་པའི༔ ཐོད་ཕྲེང་རྩལ་ལ་ཕྱག་འཚལ་ལོ༔ སྤྲོས་བྲལ་ཀུན་བཟང་
བདེ་ཆེན་མོ༔ རྡོ་རྗེ་སྨན་གཅིག་མཚོ་རྒྱལ་ཡུམ༔ བདེ་སྟོང་གཉིས་མེད་ཐབས་ཤེས་སྦྱོར༔ ཡབ་ཡུམ་གཉིས་མེད་ཕྱག་འཚལ་ལོ༔ བྱ་བྱེད་ཡིད་ཆོས་རྣམ་པར་དག༔ རང་བྱུང་ཐུགས་རྗེས་འགྲོ་རྣམས་འདུལ༔ དབང་ཆེན་རྟ་མཆོག་ཡབ་ཡུམ་
ལ༔ གཉིས་མེད་གུས་པས་ཕྱག་འཚལ་ལོ༔ སྣང་བ་ཡབ་ལ་སྟོང་པ་ཡུམ༔ མཁའ་འགྲོ་གིང་ལ་ཕྱག་འཚལ་ལོ༔ ཐམས་ཅད་ཆོས་ཀྱི་དབྱིངས་སུ་རོལ༔ ཆོས་སྲུང་ཚོགས་ལ་ཕྱག་འཚལ་ལོ༔ ཨ་ཏི་པུ་ཧོ༔ པྲ་ཏཱིཙྪ་ཧོཿཞེས་ཕྱག་བྱའོ། །
གཉིས་པ་མཆོད་པ་ལ། བྱིན་བརླབ་དང་འབུལ་བ་གཉིས་ལས། དང་པོ་བྱིན་གྱིས་བརླབ་པ་ནི། ཨོཾ་སྭ་བྷཱ་ཝ་བི་ཤུདྡྷེ་སརྦ་དྷརྨཱསྭ་བྷ་ཝ་བི་ཤུ་དྡྷི྅ཧཾ༔ མཆོད་རྫས་ཐམས་ཅད་སྟོང་པར་སྦྱང་། ཨོཾ་ཨཱཿ ཧཱུྃ༔ ལན་གསུམ་བརྗོད་པས་རྒྱ་ཚེར་
སྤེལ། བྷནྡྷ་གཞལ་ཡས་ཁང་ནང་དུ༔ བཅུད་ནི་རིགས་ལྔ་ཡབ་ཡུམ་སྟེ༔ སྦྱོར་མཚམས་བྱང་སེམས་བདུད་རྩིར་ཞུ༔ འཆིང་གྲོལ་མེད་པའི་རང་བཞིན་གྱུར༔ ཨོཾ་ཨཱཿ ཧཱུྃསརྦ་པཉྩ་ཨ་མྲྀ་ཏ་ཧཱུྃ་ཧྲཱིཿ ཋཱ༔ ཞེས་ལན་བདུན་བཟླ། ཨོཾ་ཨཱཿ ཧཱུྃ་མ་ཧཱ་བ་
ལིཾ་ཏ་ཏེ་ཛོ་བ་ལིཾ་ཏ་བ་ལ་བ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿ ཋཱ༔ ལན་གསུམ། གཏོར་མ་འདོད་ཡོན་ཕུང་པོར་གྱུར༔ ཨོཾ་ཨཱཿ ཧཱུྃམ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿ ཋཱ༔ ལན་གསུམ། རཀྟ་བྱང་སེམས་དམར་པོར་གྱུར༔ ཨོཾ་ཨཱཿ ཧཱུྃ་པུཥྤ་དྷུ་པེ་ཨཱ་ལོ་ཀེ་གརྦྷེ་ནཻ་

བི་དྱེ་ཤཔྰ་པཱུ་ཛ་ཨོཾ་ཨཱཿ ཧཱུྃ༔ ཨོཾ་ཨཱཿ ཧཱུྃ་མ་ཧཱ་མཱཾ་ས་རཀྟ་ཀི་ནི་རི་ཏི་མ་ཧཱ་པཉྩ་ཨོཾ་ཨཱཿ ཧཱུྃ༔ ཨྃ་ཨཱཿ ཧཱུྃ་བོ་ངྷི་ཙིཏྟ་ག་ཎ་གུ་ཧྱ་པཱུ་ཛ་ཧོཿ ཞེས་པས་ཕྱི་ནང་གསང་བའི་མཆོད་རྫས་རྣམས་བྱིན་གྱིས་བརླབ་བོ། །གཉིས་པ་མཆོད་པ་འབུལ་བར་སྤྱི་དང་བྱེ་
བྲག་ཁྱད་པར་གྱི་མཆོད་པ་དང་གསུམ་ལས། དང་པོ་སྤྱིར་མཆོད་པ་ལས། ཕྱི་མཆོད་ནི། ཧྲཱིཿ༔ བླ་མ་ཡི་དམ་མཁའ་འགྲོ་ལ༔ ལྷ་རྫས་ཕྱི་མཆོད་འབུལ་བ་ནི༔ མེ་ཏོག་བདུག་སྤོས་མར་མེ་དྲི༔ ཞལ་ཟས་སིལ་སྙན་ཡིད་འོང་རྣམས༔ སྤྱན་ཤང་
ཐུགས་ཀ་སྐུ་ལུས་དང་༔ ཞལ་དང་སྙན་དུ་མཆོད་པར་འབུལ༔ གུ་རུ་དེ་ཝ་ཌཱ་ཀི་ནཱི་པུཥྤ་དྷཱུ་པེ་ཨཱ་ལོ་ཀེ་གཎྛེ་ནི་ཝི་དྱེ་ཤཔྟ་པཱུ་ཛ་ཧོཿ ནང་མཆོད་ནི། ཧྲཱིཿ བླ་མ་ཡི་དམ་མཁའ་འགྲོ་ལ༔ རང་བྱུང་ནང་མཆོད་འབུལ་བ་ནི༔ དབང་པོ་རྣམ་ལྔའི་མེ་
ཏོག་མཆོད༔ གསུར་ཆེན་བདུག་སྤོས་དྲི་ཡིས་མཆོད༔ ཞུན་ཆེན་སྣང་གསལ་མར་མེས་མཆོད༔ རྡོ་རྗེ་དྲི་ཆུའི་བྱུག་པས་མཆོད༔ བདུད་རྩི་དྲི་ཆེན་ཞལ་ཟས་མཆོད༔ རྐང་གླིང་ཐོད་པའི་རྔ་སྒྲས་མཆོད༔ དུག་གསུམ་སྐུ་གསུང་ཐུགས་སུ་
མཆོད༔ དུག་ལྔ་ཡེ་ཤེས་ལྔ་རུ་མཆོད༔ སྣང་སྲིད་ཕྱག་རྒྱ་བཞི་རུ་མཆོད༔ གཉིས་སུ་མེད་པར་ཐིམ་གྱུར་ཅིག༔ གུ་རུ་དེ་ཝ་ཌཱ་ཀི་ནཱི་མ་ཧཱ་པཉྩ་པཱུ་ཛ་ཧོ༔ གསང་མཆོད་ནི། ཧྲཱིཿ བླ་མ་ཡི་དམ་མཁའ་འགྲོ་ལ༔ གཉིས་མེད་གསང་མཆོད་འབུལ་
བ་ནི༔ ཡབ་ཡུམ་གཉིས་མེད་མཁའ་གསང་ལས༔ བྱང་སེམས་དཀར་དམར་བདེ་བའི་མཆོག༔ བདེ་བའི་རོ་སྙོམས་མཆོད་པར་འབུལ༔ སྐུ་ལུས་རྒྱས་ཕྱིར་བཞེས་སུ་གསོལ༔ ཨོཾ་ཨཱཿ ཧཱུྃ་གུ་རུ་དེ་ཝ་ཌཱ་ཀི་ནཱི་བོ་ངྷི་ཙིཏྟ་ག་ཎ་གུ་ཧྱ་པཱུ་ཛ་ཧོཿ

༄༅། ། གཉིས་པ་བྱེ་བྲག་ཏུ་མཆོད་པ་ལས། སྨན་མཆོད་ནི། ཨོཾ། བླ་མ་ཡི་དམ་མཁའ་འགྲོའི་ཚོགས་བཅས་ལ༔ དུག་ལྔ་སེལ་ཕྱིར་ཡེ་ཤེས་ལྔ་རྫོགས་རྫས༔ དམ་རྫས་བདུད་རྩི་མཆོག་གི་མཉེས་མཆོད་འབུལ༔ ཐུགས་
རྗེས་བརྩེར་དགོངས་དབང་དང་དངོས་གྲུབ་སྩོལ༔ གུ་རུ་དེ་ཝ་ཌཱ་ཀི་ནཱི་སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ ཞེས་དང་། ཆོས་སྐུ་སྣང་བ་མཐའ་ཡས་ཞལ་དུ་སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ ལོངས་སྐུ་ཐུགས་རྗེ་ཆེན་པོའི་ཞལ་དུ༴ སྤྲུལ་སྐུ་རྒྱལ་དབང་
པདྨའི་ཞལ་དུ༴ མཁའ་འགྲོ་ཡེ་ཤེས་མཚོ་རྒྱལ་ཞལ༴ འགྲོ་མགོན་མངའ་བདག་ཡབ་སྲས་ཞལ༴ ཆོས་བདག་གཏེར་སྟོན་ཆོས་དབང་ཞལ༴ རྒྱལ་སྲས་མི་བསྐྱོད་རྡོ་རྗེའི་ཞལ༴ དྭགས་སྟོན་དབང་ཕྱུག་རྡོ་རྗེའི་ཞལ༴ གཉེན་སྟོན་ཡེ་ཤེས་རྡོ་རྗེའི་
བཅུ་བདུན་
ཞལ༴ སེ་སྡེངས་སངས་རྒྱས་ཡབ་སྲས་ཞལ༴ གུ་རུ་ཆོས་སྐུ་འོད༵་ཟེར་ཞལ༴ མཚུངས་མེད་དཔལ་འབྱོར་དབང་ཕྱུག་ཞལ༴ སྤྲལ་སྐུ་ཆོས་ཀྱི་དབང་པོའི་ཞལ༴ རིག་འཛིན་ཀརྨ་གུ་རུའི་ཞལ༴ གྲུབ་ཆེན་ཀུན་བཟང་དཔལ་འབྱོར་ཞེལ༴ རིག་
འཛིན་ཕྲིན་ལས་ལྷུན་གྲུབ་ཞལ༴ དྲིན་ཅན་རྩ་བའི་བླ་མའི་ཞལ༴ ཡི་དམ་རྟ་ཕག་ཡབ་ཡུམ་ཞལ༴ རིགས་ལྔ་མཁའ་འགྲོ་ཡབ་ཡུམ་ཞལ༴ མ་མགོན་དམ་ཅན་གཏེར་སྲུང་ཞལ༴ མཆོད་པར་འོས་པ་རྣམས་ཀྱི་ཞལ་དུ་སརྦ་པཉྩ་ཨ་མྲྀ་ཏ་ཁ་རཾ་ཁཱ་
ཧི༔ བརྒྱུད་པའི་ཁྱད་པར་གཞན་དག་མོས་བློ་བཞིན་སྤྲོས་པས་ཆོག་གོ །རཀྟའི་མཆོད་པ་ནི། ཨཱཿ འདོད་ཆགས་རྣམ་དག་པདྨ་རཀྟ་འདི༔ རྒྱུད་དྲུག་ཀུན་སྒྲོལ་ཁམས་གསུམ་དབང་དུ་སྡུད༔ བདེ་མཆོག་བདེ་སྤྱོད་རཀྟའི་མཆོད་པ་འདི༔ བླ་མ་

ཡི་དམ་མཁའ་འགྲོའི་ཚོགས་ལ་འབུལ༔ གུ་རུ་དེ་ཝ་ཌཱ་ཀི་ནཱི་མ་ཧཱ་རཀྟ་ཁཱ་ཧི༔ གཏོར་མའི་མཆོད་པ་ནི། ཧཱུཾ། རྗེ་བཙུན་བླ་མ་གཤེགས་སུ་གསོལ༔ གདུང་བ་དྲག་པོས་གསོལ་འདེབས་ཤིང་༔ འདོད་ཡོན་ལྔ་ཡི་མཆོད་པ་འབུལ༔ བ་ལིཾ་རྒྱན་
གྱི༴ སྨན་རག་བདུད་རྩིའི༴ ཞལ་ཟས་ཚོགས་ཀྱི༴ ཏིང་འཛིན་རྩེ་གཅིག་མཆོད་པ་འབུལ༔ བླ་མ་རིག་འཛིན་མཆོད་པ་བཞེས༔ ཡི་དམ་ལྷ་ཚོགས་མཆོད༴ མཁའ་འགྲོའི་ཚོགས་རྣམས༴ གིང་གི་ཚོགས་རྣམས༴ དཔའ་བོའི་ཚོགས་
རྣམས༴ དཔའ་མོའི་ཚོགས་རྣམས་མཆོད་པ་བཞེས༔ རྣལ་འབྱོར་ཕོ་མོ་དམ་རེ་གཙང་༔ མཁའ་འགྲོའི་ཚོགས་རྣམས་དྭངས་རེ་སྤྲོ༔ དུར་ཁྲོད་གནས་མཆོག་ཉམས་རེ་དགའ༔ ཞིང་ཆེན་བླ་རེ་རྒྱན་དང་ལྡན༔ ཤ་སྣ་སྙིང་སྣ་བསམ་མི་ཁྱབ༔ སྤྲོ་
དགའ་གནས་ཀྱི་མཆོད་པ་བཞེས༔ ཧཱུཾ། སྣང་བ་སྣོད་ཀྱི་འཇིག་རྟེན་གཏོར་གཞོང་དུ༔ སྲིད་པ་བཅུད་ཀྱི་སེམས་ཅན་གཏོར་མར་སྦྱར༔ དཔལ་གྱི་གཏོར་མ་བརྗིད་ལྡན་འགྱིང་བ་འདི༔ རི་རབ་ལྷུན་པོ་བས་ཀྱང་དཔངས་རེ་མཐོ༔ མ་མོའི་གཏོར་མ་
པདྨས་བསྐོར་བ་འདི༔ གླིང་བཞི་གླིང་ཕྲན་བས་ཀྱང་བཀོད་རེ་ལེགས༔ དཀར་གྱི་ཐིག་བཏབ་དམར་གྱི་གུར་ཕུབ་པ༔ གསེར་གྱི་རི་བདུན་པས་ཀྱང་བརྗིད་རེ་ཆེ༔ རཀྟ་དམར་གྱི་ཨཉྙཾ་སྦྲེང་བ་འདི༔ རྒྱ་མཚོ་མཆིང་རྣམ་བས་ཀྱང་རྒྱ་རེ་ཆེ༔ བདུད་
རྩི་སྨན་གྱིས་གཏོར་མར་སྦྲན་པ་འདི༔ ལྷ་ཡི་ཞལ་ཟས་བས་ཀྱང་རོ་རེ་བདའ༔ དཀར་རྩི་དམར་རྩི་ཤ་ཆེན་དྲི་ཆེན་དང་༔ དྲི་ཆུ་བྱུག་པའི་རྫས་ཏེ་རྣམ་པ་ལྔ༔ སེང་གེ་གླང་ཆེན་རྟ་དང་བ་ལང་དང་༔ མཆོག་ཆེན་མི་ལ་སོགས་ཏེ་རྣམ་པ་ལྔ༔ མ་ཧཱ་མཱཾ་

༄༅། །ས་ལ་སོགས་ཤ་སྣ་སྟོང་༔ མ་ཧཱ་ཙིཏྟ་ལ་སོགས་སྙིང་སྣ་སྟོང་༔ དབང་པོ་ལྔ་དང་གོ་རོ་ཙ་ན་དང་༔ བ་སུ་ཏ་དང་ནང་ཁྲོལ་རྣམ་པ་ལྔ༔ ཤིང་ཏོག་མེ་ཏོག་འབྲུ་སྣ་སྨན་སྣ་སྟོང་༔ ཟན་དང་ཁུར་ཕ་ཐུག་པའི་བྱེ་བྲག་དང་
༔ ·མར་ཐུད་ཕྲུམ་དང་ཞོ་དང་འོ་མར་བཅས༔ རྩི་དང་ཙ་རུ་རྩི་ཆེན་གོ་སྙོད་དང་༔ ལྒ་དང་ལན་ཚྭ་སྤོད་ཀྱི་བྱེ་བྲག་དང་༔ རི་སྒོག་ཀླུང་སྒོག་ཤྭ་མོ་སྣ་ཚོགས་དང་༔ བཟའ་དང་བཅའ་བ་བཏུང་བའི་བྱེ་བྲག་དང་༔ གཟུགས་སྒྲ་དྲི་རོ་རེག་བྱ་ཆོས་ལ་
སོགས༔ འདོད་ཡོན་ལྔ་ཡི་མཆོད་པ་སྣ་ཚོགས་ཀུན༔ ཐོགས་མེད་བློ་ཡིས་ཐམས་ཅད་ཀུན་བསྡུས་ནས༔ ཏིང་འཛིན་དགོངས་བརྒྱུད་དག་པས་བྱིན་བརླབས་ཏེ༔ བདུད་རྩིར་བསྐྱར་བའི་གཏོར་མ་ཆེན་པོ་འདིས༔ རྡོ་རྗེ་སློབ་དཔོན་ཐུགས་དམ་སྐོང་
བཅོ་བརྒྱད་
གྱུར་ཅིག༔ ཡི་དམ་ལྷ་ཚོགས་ཐུགས་དམ༴ མཁའ་འགྲོ་སྡེ་བཞིའི༴ དཔའ་བོ་གིང་བཞིའི༴ དམ་ཅན་སྲུང་མའི༴་མཆོད་པར་འོས་པའི་ཐུགས་དམ་སྐོང་གྱུར་ཅིག༔ གུ་རུ་དེ་ཝ་ཌཱ་ཀི་ནཱི་མ་ཧཱ་བ་ལིཾ་ཏ་ཁཱ་ཧི༔ ཞེས་འབུལ་ཏེ་ལྷན་ཐབས་ཀྱི་ལེའུ་
བདུན་པ་ནས་འབྲེལ་བསྡེབས་པའོ། །འདིར་གཏོར་བསྔོ་གཏོང་། མཆན། གསུམ་པ་ཁྱད་པར་ཚོགས་ཀྱི་མཆོད་པ་ནི། ཚོགས་ཀྱི་ཡོ་བྱད་རྣམས་བཤམས་པར་བདུད་རྩིས་བྲན་ལ། ཨོཾ་སརྦ་དྲ་བྱཾ་ཤོ་དྷ་ནི་ཧཱུཾ་ཕཊ༔ ཅེས་པས་བསངས་ལ། ཧཱུཾ། རང་ཉིད་ལྷ་ཡི་
ཐུགས་ཀ་ནས༔ ཚོགས་འཁོར་སྦྱང་ཕྱིར་ཡི་གེ་སྤྲོ༔ རཾ། རཾ་ལས་མེ་བྱུང་དངོས་འཛིན་བསྲེགས༔ ཡཾ། ཡཾ་ལས་རླུང་བྱུང་བག་ཆགས་གཏོར༔ ཁཾ། ཁཾ་ལས་ཆུ་བྱུང་གཉིས་འཛིན་བཀྲུས༔ ཧཱུཾ། རང་ཉིད་ལྷ་ཡི་ཐུགས་ཀ་ནས༔ བྱིན་གྱིས་

རློབ་པའི་ཡི་གེ་སྤྲོས༔ ཧཱུཾ། ཧཱུཾ་གིས་རྣམ་པར་རྟོག་པ་སྦྱངས༔ ཨཱཿ ཨཱཿ ཡིས་ཡེ་ཤེས་བདུད་རྩིར་བསྒྱུར༔ ཨོཾ ཨོཾ་གྱིས་འདོད་ཡོན་སྣང་སྲིད་གང་༔ ཧྲཱིཿ༔ ཧྲཱིཿ༔ ཡིས་མཐོང་སྣང་ལྷ་ཚོགས་དགྱེས༔ ཨོཾ་ཨཱཿ ཧཱུྃ ཧྲཱིཿ ཞེས་བྱིན་གྱིས་
བརླབ་བོ། །དེ་ནས་ལས་ཀྱི་རྡོ་རྗེས་ཚོགས་རྫས་རྣམས་སློབ་དཔོན་ལ་ཕྱོགས་པས་བཟུང་སྟེ། ཧོཿ གཟིགས་ཤིག་མཛེས་ལྡན་དམ་པའི་ཆོས༔ འདི་ལ་ཐེ་ཚོམ་བྱར་མི་རུང་༔ བྲམ་ཟེ་གདོལ་པ་ཁྱི་དང་ཕག༔ རང་བཞིན་གཅིག་ཏུ་དགོངས་ཏེ་
རོལ༔ ཞེས་དྲང་། སློབ་དཔོན་གྱིས་པད་ཀོར་སྔོན་དུ་འགྲོ་བས། རིན་ཐང་མེད་ལས་ལེགས་འོངས་ཆོས༔ འདོད་ཆགས་དྲི་མ་རྣམ་པར་དག༔ གཟུང་དང་འཛིན་པ་ཀུན་སྤངས་པའི༔ དེ་བཞིན་ཉིད་ནི་བདག་ཀྱང་འཚལ༔ ཞེས་བརྗོད་ཅིང་བླང་
ངོ་༑ །དེ་ལྟར་རྟོག་པ་བསལ་བ་སྔོན་དུ་འགྲོ་བས། ཚོགས་ཕུད་ཆ་གསུམ་དུ་བཅད་པའི་དང་པོས་མཆོད་པ་ནི། ཧཱུཾ། བདེ་བར་གཤེགས་སོ་བཅོམ་ལྡན་འདས༔ སངས་རྒྱས་ཀུན་གྱི་བདག་ཉིད་ཆེ༔ བླ་མ་ཡི་དམ་མཁའ་འགྲོ་ལ༔ ཞལ་ཟས་ཚོགས་
ཀྱི་མཆོད་པ་འབུལ༔ སྐུ་གསུང་ཐུགས་ཀྱི་དངོས་གྲུབ་སྩོལ༔ གུ་རུ་དེ་ཝ་ཌཱ་ཀི་ནཱི་ག་ཎ་ཙཀྲ་པཱུ་ཛ་ཁཱ་ཧི༔ ཞེས་མཆོད། བར་པ་བཤགས་པ་ནི། ཧཱུཾ། སྔོན་བྱུང་དུས་ནས་ད་ལྟའི་བར༔ མ་རིག་བདག་ལུས་ངག་སེམས་ཀྱིས༔ རྩ་བ་ཡན་ལག་དམ་
ཉམས་པ༔ འདོད་ཡོན་ཚོགས་ཀྱི་མཆོད་པས་བཤགས༔ བཛྲ་ས་མ་ཡ་ཨཱཿ ཞེས་པས་བཤགས། ཐ་མ་བསྒྲལ་བསྟབ་བྱ་བ་ནི། ཚོགས་ཟན་ནམ་གཟུགས་བརྙན་ལ་དམིགས་བྱ་བསྟིམས་ལ། ཕུར་པ་ཡཀྵ་ཀྲོ་དྷར་གསལ་བས་གཟིར་

།ཞིང་། ཧཱུཾ། ཆེ་མཆོག་པདྨ་ཐོད་ཕྲེང་རྩལ༔ ཕྱག་གཡས་རྡོ་རྗེ་རྩེ་ལྔ་གདེངས༔ གཡོན་པས་ཕུར་བུས་དགྲ་སྙིང་གཟིར༔ གནོད་བྱེད་ཕོ་མོ་རྡུལ་དུ་རློག༔ ཨོྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿ ནྲྀ་ཏྲི་ཤ༄༅།
དྷཱུན་དགྲ་བགེགས་འབྱུང་པོ་མཱ་ར་ཡ་ཧཱུྃ་ཧཱུྃ་ཕཊ་ཕཊ་ཨ་ཡཾ་རྦད༔ ཅེས་ཚེ་ཁྲུས་ཀྱི་དགོངས་པ་དང་ལྡན་པས་བསྒྲལ་ལ། གུ་རུ་དེ་ཝ་ཌཱ་ཀི་ནཱི་དགྲ་བགེགས་ཀྱི་ཤ་ཁྲག་རུས་པ་ལ་ཁ་རཾ་ཁཱ་ཧི༔ བྷིནྡྷ་ཡ་བྷིནྡྷ་ཡ་ཧཱུྃ་ཕཊཿ༔ ཅེས་ཤ་ཁྲག་བདུད་རྩིར་སྦར་ལ་
བསྟབ་བོ། །རྩ་བའི་གཉིས་པ་སྒྲུབ་པའི་སྙིང་པོ་བཟླ་བ་ལ་ཛབ་དགོངས་དང་། རྗེས་འབྲེལ་སྐོང་བ་གཉིས་ལ། དང་པོ་ནི། སྣང་སྲིད་གཞལ་ཡས་བླ་མ་ལྷ༔ ཐམས་ཅད་ཕྱག་རྒྱའི་དཀྱིལ་འཁོར་ཆེ༔ དཔེར་ན་ཆུ་ཟླ་འཇའ་ཚོན་ལྟར༔ སྣང་ལ་རང་
བཞིན་མེད་པར་བསྒོམ༔ ཞེས་པའི་དགོངས་པ་སྲོག་ཏུ་བཟུང་ནས། སྤྱི་བོའི་བླ་མ་ལ་སེམས་རྩེ་གཅིག་པའི་མོས་གུས་གདུང་ཤུགས་དྲག་པོས། ཨོཾ་ཨཱཿ ཧཱུྃ་བཛྲ་གུ་རུ་པདྨ་སིདྡྷི་ཧྰུྃ༔ ཞེས་གསོལ་འདེབས་ཀྱི་ཚུལ་དུ་ཅུང་ཟད་བཟླའོ། །དབང་བཞི་ལེན་
པའི་དམིགས་གནད་དང་སྦྱར་ཏེ། ཨོཾ་ཨཱཿ ཧཱུྃ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿསིདྡྷི་ཕ་ལ་ཧཱུྃ་ཨཱཿ ཞེས་ཅི་ནུས་སུ་བཟླས་པའི་མཐར་བླ་མ་རང་ལ་ཐིམ་པས། རང་ཉིད་ཐོད་ཕྲེང་རྩལ་གྱི་སྐུའི་གསལ་སྣང་དང་ང་རྒྱལ་ལ་སེམས་རྩེ་གཅིག
པས་ཀྱང་བཟླ་སྟེ། ཤ་མེད་འོད་ཀྱི་གཟུགས་ཅན་ནི༔ པདྨ་འབྱུང་གནས་སྐུ་རུ་བསྒོམ༔ ཞེས་སོགས་ཀྱི་དགོངས་པ་སྟེ་སྒྲུབ་པའི་ཚུལ་ལོ། །རང་གི་ཐུགས་ཀའི་འོད་ཀྱིས་རིགས་བཞིའི་ཐོད་ཕྲེང་བསྐུལ་བས་དེ་ལས་རང་འདྲའི་སྤྲལ་པ་དང་འོད་ཟེར་

མཁའ་ཁྱབ་ཏུ་སྤྲོས་པས་ཕྲིན་ལས་རྣམ་བཞི་གང་འདོད་པ་དེ་སྒྲུབ་པར་བསམས་ལ། ཧྲཱིཿ མ་ཧ་རི་ནི་ས་ར་ཙ་ཧྲི་ཡ་ཙིཏྟ་ཧྲི་ཧྲི་ཛཿ སརྦ་སིདྡྷིཤཱནྟིཾ་པུཥྞཱི་ཝ་ཤཾ་མཱ་ར་ཡ་རྦད༔ ཅེས་པ་རྣམས་ཅུང་ཟད་རེ་བཟླ་སྟེ་ལས་སྦྱོར་གྱི་ཚུལ་ལོ། །གཉིས་པ་རྗེས་འབྲེལ་
སྐོང་བ་ལ་རྫས་ཀྱིས་སྐ་ལ་སྐོང་བ་ནི། མཆོད་རྫས་སུ་གྱུར་ཚད་བཤམས་ཤིང་། ཁྱད་པར་མར་མེ་དང་བདུད་རྩི་ཐོགས་ནས་དཀྱིལ་འཁོར་ལ་བསྐོར་བའོ། །བཤགས་ཚིག་གིས་གསུང་ལ་སྐོང་བ་ནི། ཧཱུཾ། དུར་ཁྲོད་གསང་བ་མཆོག་གི་དཀྱིལ་འཁོར་
འདིར༔ གསང་བའི་དཀྱིལ་འཁོར་གཞུང་བཞིན་བཤམས་ནས་ཀྱང་༔ སྒྲུབ་རྫས་གཉེན་པོ་གཞུང་བཞིན་བཀྲམ་ལགས་ན༔ བླ་མ་ཡི་དམ་མཁའ་འགྲོའི་ཐུགས་དམ་གཉེན་བསྐངས་ཏེ༔ རྣལ་འབྱོར་བདག་གི་གཡར་དམ་སོལ་སྩོལ་ཅིག༔ ཨོྃ་རུ་ལུ་
རུ་ལུ་ཧཱུཾ་བྷྱོཿ་ཧཱུྃ ཞེས་ལན་གསུམ་བསྐྱར་ཞིང་སྐོང་བཤགས་ཀྱི་རིམ་པ་གཞན་ཡང་བྱའོ། །ལྟ་བས་ཐུགས་ལ་སྐོང་བ་ནི། ཀུན་གཞི་མ་བཅོས་ཀློང་ཡངས་ནས༔ རང་རིག་རང་གསལ་ཀུན་ཏུ་བཟང་༔ གདོད་ནས་མ་སྐྱེས་ཀུན་བཟང་མོ༔ གཉིས་
མེད་བདེ་བ་ཆེན་པོ་ལ༔ བསྐང་དང་བཤགས་བྱ་བཤགས་པའི་ཡུལ༔ རྣམ་དག་སྤྲོས་བྲལ་ཆོས་ཀྱི་སྐ༔ ཆོས་ཀྱི་སྐུ་ལ་གཉིས་སུ་མེད༔ གཉིས་མེད་རྟོགས་པས་ཐུགས་དམ་བསྐང་༔ དེ་ལྟར་རྟོགས་ན་སྐོང་བཤགས་མཆོག༔ ཅེས་བསྐང་ངོ་། །
རྩ་བའི་གསུམ་པ་སྤྱི་ཙམ་ནི། གོང་དུ་ཐོད་ཕྲེང་རིགས་ལྔ་བསྐྱེད་པ་དང་། ལས་སྦྱོར་གྱི་བཟླས་པ་ཉིད་ཀྱིས་ཚང་ཞིང་། ཁྱད་པར་ནི་སྙན་བརྒྱུད་ཞག་བདུན་མའི་ཞལ་ཤེས་སྦྱོར་བའོ། །རྩ་བའི་བཞི་པ་དགོངས་པ་བསྐྱང་བ་ནི། འདི་ལྟར་ཀུན་རྫོབ་ཏུ་སྣང་

༄༅། །བའི་འཁོར་འདས་ཀྱི་ཆོས་ཐམས་ཅད་དོན་དམ་ཆོས་ཉིད་ལྷ་དང་གཞལ་ཡས་ཁང་དུ་ཡེ་ནས་རྫོགས་པའི་གནས་ལུགས་ཇི་བཞིན་པ་ཉིད་སྤྲོས་མེད་དུ་བསྐྱང་ཞིང་མཐར་བོགས་དབྱུང་བའི་གསོལ་འདེབས་ཀྱང་བྱའོ། །རྩ་བའི་ལྔ་
པ་ནི་རྟགས་ཚད་ཀྱི་དྲོད་འཛིན་པའོ། །རྩ་བའི་དྲུག་པ་དངོས་གྲུབ་བླང་བ་ནི། མདུན་གྱི་སྒྲུབ་རྫས་ལ་དམིགས་ནས་གསང་སྔགས་ཤམ་བུ་ཅན་ཅུང་ཟད་བཟླས་པས་ས་ཁོངས་གཟུང་ངོ༌། །སྤྱི་དོན་གསུམ་པ་རྗེས་ལ་དྲུག་གི་དང་པོ་དག་སྣང་བསྐྱེད་པ་
ནི༑ བླ་མ་ཉིད་སྐྱབས་གནས་ཐམས་ཅད་འདུས་པའི་བདག་ཉིད་དུ་བཟོད་མེད་མོས་གུས་ཀྱི་གདུང་ཤུགས་དྲག་པོས་དག་སྣང་སྐྱེད་པ་ཉིད་དོ། །གཉིས་པ་བསྟོད་པ་འབུལ་བ་ལ་སྔོན་དུ་མཆོད་པ། བསྟོད་བསྐུལ་དངོས། མཐའ་རྒྱས་གཞན་སྦྱར་བ་དང་
གསུམ་ལས། དང་པོ་ནི། གཏོར་སྨན་རཀྟ་མཆོད་པར་གསུངས་པ་བཞིན། ཧཱྃ། དམ་རྫས་གཏོར་ཆེན་བཤམས་པ་ཡང་༔ མ་དང་མཁའ་འགྲོ་བསྟེན་ཕྱིར་འབུལ༔ བདུད་རྩི་སྨན་མཆོད་སྦྲེང་བ་ཡང་༔ མ་དང་མཁའ་འགྲོ༔ བྷནྡྲ་རཀྟས་བཀང་བ་
ཡང་༔ མ་དང་མཁའ་འགྲོ དུར་ཁྲོད་རྫས་ཆེན་བཀྲམ་པ་ཡང་༔ མ་དང་མཁའ་འགྲོ༴ རྐང་གླིང་ཐོད་རྔ་སྒྲོགས་པ་ཡང་༔ མ་དང་མཁའ་འགྲོ༴ ཞུན་ཆེན་སྣང་གསལ་གཏམས་པ་ཡང་༔ མ་དང་མཁའ་འགྲོ༴ མཱཾ་སའི་གསུར་དུད་གཏོང་བ་
ཡང་༔ མ་དང་མཁའ་འགྲོ༴ འདོད་ཡོན་རོ་མཆོག་སྤུངས་པ་ཡང་༔ མ་དང་མཁའ་འགྲོ་བསྟེན་ཕྱིར་འབུལ༔ ཐུགས་དམ་གཉེན་པོ་སྐོང་གྱུར་ཅིག༔ གཡར་དམ་ཉམས་ཆགས་སོར་སྩོལ་ཅིག༔ གུ་རུ་དེ་ཝ་ཌཱ་ཀི་ནཱི་མ་ཧཱ་བ་ལིཾ་ཏ་ཁཱ་ཧི༔ མ་ཧཱ་

པཉྩ་ཨ་མྲྀ་ཏ་ཁཱ་ཧི༔ མ་ཧཱ་རཀྟ་ཁ་ཁ་ཁཱ་ཧི་ཁཱ་ཧི༔ ཧོཿ དམ་རྫས་མཆོད་པ་འདི་དག་ཀུན༔ གཉིས་མེད་མཉམ་པའི་ངང་དུ་འབུལ་ལགས་ན༔ བླང་དོར་མེད་པའི་ཚུལ་གྱིས་བཞེས་ནས་ཀྱང་༔ ཐིམ་པའི་ཚུལ་གྱིས་དགྱེས་པ་ཆེན་པོར་
རོལ༔ ཞེས་འབུལ་ལོ། །གཉིས་པ་ནི ཧཱུྃ་ཧྲཱིཿ མ་བཅོས་སྤྲོས་བྲལ་བླ་མ་ཆོས་ཀྱི་སྐུ༔ བདེ་ཆེན་ལོངས་སྤྱོད་བླ་མ་ཆོས་ཀྱི་རྗེ༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔ སྐུ་ནི་མི་འགྱུར་ཀུན
ཏུ་བཟང་པོའི་སྐུ༔ གསུང་ནི་མི་འགག་མཉམ་ཉིད་རིག་པའི་གསུང་༔ ཐུགས་ནི་མི་གཡོ་སྨྲ་བསམ་བརྗོད་ལས་འདས༔ སྐུ་གསུང་ཐུགས་ལྡན་པདྨ་རྒྱལ་ལ་བསྟོད༔ འགྲོ་བའི་དོན་དུ་རང་བྱུང་འོད་དཔག་མེད༔ བཀྲ་ཤིས་ཡོན་ཏན་དུ་མས་བརྒྱན་
པའི་སྐ༔ འཇིག་རྟེན་མངའ་སྒྱར་པདྨ་རྒྱལ་པོའི་སྲས༔ རྡོ་རྗེ་ཐོད་ཕྲེང་རྩལ་ལ་ཕྱག་འཚལ་བསྟོད༔ ཞི་བའི་ལས་མཛད་རྡོ་རྗེ་ཐོད་ཕྲེང་རྩལ༔ རྒྱས་པའི་ལས་མཛད་རཏྣ་ཐོད་ཕྲེང་རྩལ༔ དབང་གིས་ལས་མཛད་པདྨ་ཐོད་ཕྲེང་རྩལ༔ དྲག་པོའི་ལས་
མཛད་ཀརྨ་ཐོད་ཕྲེང་རྩལ༔ ཐམས་ཅད་ལྷུན་གྲུབ་བུདྡྷ་ཐོད་ཕྲེང་རྩལ༔ ཕྲིན་ལས་རྫོགས་པའི་རྗེ་ལ་ཕྱག་འཚལ་བསྟོད༔ ཧྲཱིཿ༔ མ་ཆགས་སྐྱོན་གྱིས་མ་གོས་པའི༔ པདྨ་འབྱུང་གནས་སྐུ་ལ་བསྟོད༔ ཡོན་ཏན་ཐམས་ཅད་རབ་རྫོགས་པའི༔ པདྨ་སཾ་
བྷའི་སྐུ་ལ་བསྟོད༔ ཤེས་བྱ་ཀུན་ལ་མ་རྨོངས་པའི༔ བློ་ལྡན་མཆོག་སྲེད་སྐུ་ལ་བསྟོད༔ ཁམས་གསུམ་སྲིད་གསུམ་དབང་དུ་སྡུད༔ པདྨ་རྒྱལ་པོའི་སྐུ་ལ་བསྟོད༔ རྨོངས་པའི་མུན་སེལ་འགྲོ་བ་འདུལ༔ ཉི་མ་འོད་ཟེར་སྐུ་ལ་བསྟོད༔ ལོག་འདྲེན་

༄༅། །བདུད་བཞི་འདུལ་མཛད་པའི༔ ཤཱཀྱ་སེང་གེའི་སྐུ་ལ་བསྟོད༔ མུ་སྟེགས་དམ་སྲི་འདུལ་མཛད་པའི༔ སེང་གེ་སྒྲ་སྒྲོགས་སྐུ་ལ་བསྟོད༔ དྲེགས་པའི་དགྲ་བགེགས་ཚར་གཅོད་པའི༔ རྡོ་རྗེ་གྲོ་ལོད་སྐུ་ལ་བསྟོད༔
སྣང་བ་མ་འགག་ཐུགས་རྗེ་ཆེན་པོའི་སྐུ༔ རྟ་མགྲིན་དབང་གི་སྐུ་ལ་ཕྱག་འཚལ་བསྟོད༔ སྐྱེ་མེད་རྣམ་དག་ཆོས་དབྱིངས་དག་པའི་ཀློང་༔ རྡོ་རྗེ་ཕག་མོ་ཡུམ་ལ་ཕྱག་འཚལ་བསྟོད༔ སྐྱེ་འགག་གཉིས་སུ་མེད་པའི་མཁའ་དབྱིངས་ལས༔ ཐུགས་རྗེ་མི་
འགག་ཅིར་ཡང་སྟོན་ཅིང་སྒྱུར༔ དཔའ་བོ་མཁའ་འགྲོའི་ཚོགས་ལ་ཕྱག་འཚལ་བསྟོད༔ དམ་ཅན་སྲུང་མའི་ཚོགས་ལ་ཕྱག་འཚལ་བསྟོད༔ ཅེས་བསྟོད། བསྐུལ་བ་ནི། ཧཱུཾ། མ་གཡེལ་མ་གཡེལ་རིག་འཛིན་ཚོགས༔ མ་གཡེལ་མ་གཡེལ་
མཁའ་འགྲོའི་ཚོགས༔ མ་གཡེལ་མ་གཡེལ་གིང་གི་ཚོགས༔ མ་གཡེལ་མ་གཡེལ་དམ་ཅན་ཚོགས༔ རྗེ་བཙུན་པདྨ་ཐོད་ཕྲེང་རྩལ༔ རང་བཞིན་གནས་ནས་སྐུ་སྐྱོད་ལ༔ མཁའ་འགྲོའི་ཚོགས་དང་གཤེགས་སུ་གསོལ༔ གིང་གི་ཚོགས་དང་
གཤེགས་སུ་གསོལ༔ དཔའ་བོའི་ཚོགས་དང་གཤེགས་སུ་གསོལ༔ དཔའ་མོའི་ཚོགས་དང་གཤེགས་སུ་གསོལ༔ དམ་ཅན་ཚོགས་དང་གཤེགས་སུ་གསོལ༔ ཆོས་ཀྱི་དབྱིངས་ནས་སྐུ་སྐྱོད་ལ༔ རྡོ་རྗེ་ཕག་མོས་བྱིན་གྱིས་རློབས༔ དུར་ཁྲོད་
གནས་ནས་སྐུ་སྐྱོད་ལ༔ མཁའ་འགྲོ་གིང་བཞིས་བྱིན་གྱིས་རློབས༔ ནམ་མཁའི་དབྱིངས་ནས་སྐུ་སྐྱོད་ལ༔ རྡོ་རྗེ་ཕྲ་མིན་བྱིན་གྱིས་རློབས༔ རྒྱ་མཚོའི་གླིང་ནས་སྐུ་སྐྱོད་ལ༔ མཚོ་གླིང་མཁའ་འགྲོས་བྱིན་གྱིས་རློབས༔ ཕྱོགས་བཞིའི་གནས་ནས་

སྐུ་སྐྱོད་ལ༔ ལས་བྱེད་མཁའ་འགྲོས་བྱིན་གྱིས་རློབས༔ གངས་དཀར་རྩེ་ནས་སྐུ་སྐྱོད་ལ༔ རྡོ་རྗེ་གིང་ཆེན་བྱིན་གྱིས་རློབས༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་སྐུར༔ བགེགས་དང་ལོག་འདྲེན་བར་ཆད་
སོལ༔ མཆོག་དང་ཐུན་མོང་དངོས་གྲུབ་སྩོལ༔ ཧཱྃ་ཧཱྃ༔ ལྷོ་ནུབ་རྔ་ཡབ་གླིང་ཕྲན་ན༔ པདྨ་འོད་ཀྱི་གཞལ་ཡས་ཁང་༔ གནས་མཆོག་དམ་པ་ཉམས་རེ་དགའ༔ གནས་མཆོག་ཉམས་སུ་མི་དགའ་རུ༔ རྗེ་བཙུན་པདྨ་ཐོད་ཕྲེང་དང་༔ མཁའ་
འགྲོ་ཡེ་ཤེས་མཚོ་རྒྱལ་གཉིས༔ སྐྱེ་འཆི་མེད་པའི་སྐུར་བཞེངས་ནས༔ སྲིན་པོ་རྣམས་ལ་དམ་ཆོས་སྟོན༔ མཁའ་འགྲོ་སྡེ་བཞིའི་འཁོར་གྱིས་བསྐོར༔ གིང་ཆེན་སྡེ་བཞི་བྲན་དུ་འཁོལ༔ ལྷ་སྲིན་སྡེ་བརྒྱད་ཕོ་ཉར་འགྱེད༔ གདོང་དམཪ་སྲིན་པོ་
ཐབས་ཀྱིས་འདུལ༔ དབུ་ལ་རིན་ཆེན་རྒྱན་གྱིས་བརྒྱན༔ རུས་པའི་རྒྱན་ཆ་ཁྲ་ལ་ལ༔ སིལ་སྙན་མང་པོ་སི་ལི་ལི༔ རྒྱན་ཆ་མང་པོ་པུ་རུ་རུ༔ རོལ་མོ་མང་པོ་དི་རི་རི༔ གླ་ལེན་གར་བྱེད་ཁྱུགས་སེ་ཁྱུག༔ ཁྱེད་ཀྱི་རྗེས་སུ་བདག་སྒྲབ་ཀྱི༔ བྱིན་
གྱིས་རློབ་ཕྱིར་གཤེགས་སུ་གསོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་སྐུར༔ བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཞི་རྒྱས་དབང་དྲག་སོ་སོ་ཡི༔ ཕྲིན་ལས་
མྱུར་དུ་ཁྱེད་ཀྱིས་སྒྲུབས༔ བསྒྲལ་བའི་ཞིང་བཅུ་ཁྱོད་ཀྱིས་སྒྲོལ༔ སངས་རྒྱས་བསྟན་པ་ཁྱེད་ཀྱིས་སྲུངས༔ དཀོན་མཆོག་དབུ་འཕང་ཁྱེད་ཀྱིས་བསྟོད༔ རྣལ་འབྱོར་སྐུ་དགྲ་ཁྱེད་ཀྱིས་ཐུལ༔ ལྷ་འདྲེ་མི་གསུམ་ཁྱེད་ཀྱིས་སྡུས༔ འབྱུང་བཞིའི་བར་

༄༅། །ཆད་ཁྱེད་ཀྱིས་སོལ༔ དུག་ལྔའི་རྣམ་རྟོག་ཞི་བར་མཛོད༔ གསུམ་པ་མཐའ་རྒྱས་གཞན་སྦྱོར་བ་སྟེ། ཚོགས་རྫས་རྣམས། ཧོཿ ཚོགས་ཀྱི་མཆོད་པ་རྒྱུན་དུ་རོལ༔ ཨ་ལ་ལ་ཧོ༔ ཞེས་སློབ་དཔོན་ནས་བཟུང་འདུས་
པ་ཐམས་ཅད་ལ་བྲིམ་ཞིང་ནང་གི་སྦྱིན་སྲེག་གིས་རོལ་ལོ། །དེ་ནས་ལྷག་མ་ཕྱོགས་གཅིག་ཏུ་བསྡུས་པ་ལ་དམ་ཚིག་གི་ཁ་ཕྲུ་བཏབ་པས་བྱིན་གྱིས་བརླབས་ལ། ཧཱུཾ། དང་པོ་ཕུད་ཀྱིས་མི་མཆོད་དུ༔ པདྨ་ཧེ་རུ་ཀ་ཕུད་ཀྱི་བདག༔ བར་དུ་ལྷག་མས་མི་
མཆོད་དུ༔ མ་དང་མཁའ་འགྲོ་ལྷག་ལ་དགྱེས༔ ཐ་མ་གཅིག་ཏུ་མི་བསྲེ་རུ༔ གཉིས་མེད་ཆོས་སྐུ་གཅིག་ལས་བྱུང་༔ ཧཱུཾ། བཅོམ་ལྡན་པདྨ་ཧེ་རུ་ཀ༔ ཡུམ་ཆེན་རྡོ་རྗེ་ཕག་མོ་ལ༔ བཀའ་ཡི་ལྷག་སྡུད་ཚོགས་ཀྱིས་བསྐོར༔ ལྷག་མའི་ཚོགས་ལ་
ཅ
རོལ་པ་རྣམས༔ འདིར་བྱོན་བཀའ་ཡི་ལྷག་གཏོར་བཞེས༔ བཅོལ་པའི་ཕྲིན་ལས་འགྲུབ་པར་མཛོད༔ ཅེས་གཏོར་མ་ཕྱི་རོལ་ཏུ་དོར་རོ། །ཆད་ཐོ་བྱ་བ་ནི། ཆོས་སྐྱོང་གི་གཏོར་མ་སོགས་གཏོར་གྲལ་ལས་བསྐྱེད་དེ་བྱིན་བརླབས་བསྔོས་ནས།
བྷྱོཿ སྔོན་ཚེ་འདས་དུས་བསྐལ་པ་དང་པོ་ལ༔ འོག་མིན་གནས་མཆོག་བདེ་ཆེན་ཕོ་བྲང་དུ༔ བཅོམ་ལྡན་དཔལ་ཆེན་པདྨ་ཧེ་རུ་ཀས༔ རྟ་སྐད་ཐེངས་གསུམ་བསྒྲགས་ནས་མ་མོ་བཏུལ༔ ཐ་ཚིག་གསུམ་གྱིས་དམ་ལ་བཏགས་པའི་ཚེ༔ རྡོ་རྗེ་ཕག་
མོ་ལ་སོགས་མཁའ་འགྲོ་བྱེ་བ་བརྒྱས༔ སོ་སོའི་གཟུགས་མཆོག་དམ་པ་བསྟན་ནས་ཀྱང་༔ ཡལ་གམ་ཅན་ལ་དངོས་གྲུབ་སྩོལ་བ་དང་༔ བཀའ་ཡི་གཏོར་མ་ལེན་པར་མ་ཆད་དམ༔ བཅོལ་པའི་ཕྲིན་ལས་སྒྲུབ་པར་མ་ཆད་དམ༔ སྔོན་ཚེ་ཞལ་

བཞེས་དམ་ལས་མ་འདའ་བར༔. ཤ་ཁྲག་བརྒྱན་པའི་གཏོར་མ་འདི་བཞེས་ལ༔ ཐུགས་དམ་རྒྱུད་བསྐུལ་བཅོལ་པའི་ཕྲིན་ལས་མཛོད༔ དེ་འོག་བར་གྱི་བསྐལ་པ་དབུས་མ་ལ༔ བྲག་དམར་བསམ་ཡས་ཨཱརྻ་པ་གླིང་དུ༔ སློབ་དཔོན་ཆེན་པོ་པདྨ་
འབྱུང་གནས་དང་༔ ཤེས་རབ་ཡུམ་ཆེན་མཁར་ཆེན་མཚོ་རྒྱལ་གྱིས༔ དབང་ཆེན་ཡོངས་རྫོགས་དཀྱིལ་འཁོར་ཞལ་ཕྱེ་ཚེ༔ དུར་ཁྲོད་གནས་པའི་མཁའ་འགྲོ་སྡེ་ལྔ་དང༔ དྲེགས་པ་སྡེ་བརྒྱད་བརྟན་མ་བཅུ་གཉིས་ཀྱིས༔ སོ་སོའི་གཟུགས༴ ཡལ་
གམ་ཅན༴ བཀའ་ཡི་གཏོར༴ བཅོལ་པའི་ཕྲིན༴ སྔོན་ཚེ་ཞལ༴ ཤ་ཁྲག་བརྒྱན༴ ཐུགས་དམ་རྒྱུད༴ དེ་འོག་བསྐལ་པ་ཐ་མའི་དུས་ཀྱི་ཚེ༔ རྔ་ཡབ་གླིང་ཕྲན་ཟངས་མདོག་དཔལ་རིའི་རྩེར༔ སློབ་དཔོན་ཆེན་པོ་པདྨ་ཐོད་ཕྲེང་དང་༔ རིག་
འཛིན་ཆོས་དབང་ལངྐའི་ཚོགས་བཅས་ཀྱིས༔ གསང་བ་སྒྲབ་ཆེན་དཀྱིལ་འཁོར་ཞལ་ཕྱེ་ཚེ༔ བསེ་ལང་མཁའ་འགྲོ་བཀའ་སྡོད་སྒྲོལ་གིང་བཞི༔ དམ་ཅན་རྒྱ་མཚོ་ཆོས་སྐྱོང་སྲུང་མ་ཡིས༔ སོ་སོའི་གཟུགས༴ ཡལ་གམ་ཅན། བཀའ་ཡི་
གཏོར༴ བཅོལ་པའི་ཕྲིན༴ སྔོན་ཚེ་ཞལ༴ ཤ་ཁྲག་བརྒྱན༴ ཐུགས་དམ་རྒྱུད་བསྐལ་བཅོལ་པའི་ཕྲིན་ལས་མཛོད༔ ཅེས་གཏོར་མ་གཙང་སར་ཕུལ་ལ། བཤལ་ཆུས་བརྟན་མ་བསྐྱང་བ་ནི། བརྟན་མ་སྐྱོང་མཛད་མ་དང་སྲིང་༔ དཔལ་གནས་མ་
དང་ཡང་དག་ཤེས༔ ཁྱུང་བཙུན་ཀོང་ལྷ་གཡུ་བུན་མ༔ མེ་ཏོག་ཟླ་འོད་བྱང་རྒྱལ་མ༔ གསེང་ཐང་ཀུན་བཟང་ཤཱནྟི་དཔལ༔ ཀླུ་མོ་གཟི་འབར་ལ་སོགས་པའི༔ བརྟན་མ་བཅུ་གཉིས་གཏོར་མ་ལོངས༔ མི་མཐུན་གནོད་པའི་ཕྱོགས་རྣམས་

༄༅། །ཟློག༔ ཨོཾ་ཨཱཿ ཧཱུྃབཛྲ་ཨ་མྲྀ་ཏ་ཁཱ་ཧི༔ མ་མ་ཧིཾ་མ་མ་ཏྲིཾ་ཁཱ་ཧི་ཁཱ་ཧི༔ ཞེས་བརྟན་མ་བསྐྱངས་ལ་རྟ་བྲོ་ནི། གཏོར་གཞོང་ཁ་སྦུབས་པའི་འོག་དགྲ་བགེགས་བཀུག་ཅིང་མནན་པར་བསམས་ལ། ཧཱུཾ་ཧྲཱིཿ རྟ་ཡི་བརྟུལ་
ཞུགས་ཆེན་པོ་ནི༔བདག་ཉིད་ཆེན་པོའི་སྐུར་བསྒོམས་ཏེ༔ ཞིང་བཅུ་བསྒྲལ་བའི་ཕུང་པོ་ལ༔ གཏུམ་ཆེན་རྔམ་པའི་སྒྲ་སྒྲོགས་ཤིང་༔ དབང་ཆེན་རྟ་སྐད་ཙེ་རེ་རེ༔ ཁྲོ་བོའི་བྲོ་རྡུང་འུ་རུ་རུ༔ དཔལ་གྱི་རྟ་སྐད་དི་རི་རི༔ རོལ་པའི་རྟ་བྲོ་ཆེམས་སེ་
ཆེམཿ༔ གསང་བའི་བཤུགས་པ་ཀྱུ་རུ་རུ༔ བསྐལ་པའི་གློག་དམར་ལྗིབས་སེ་ལྗིབ༔ རྡོ་རྗེའི་ཐོག་འབེབས་ལམས་སེ་ལམ༔ ཧཱུྃ་གི་དབང་བསྐྱར་ཁམས་གསུམ་གཡོ༔ ཕཊ་ཀྱི་སྤྲུལ་པས་འཇིག་རྟེན་ཁྱབ༔ རཾ་གྱི་མེ་འབར་ཐམས་ཅད་
སྲེག༔ གཅན་གཟན་མུ་ཁ་སྤྲིན་ལྟར་གཏིབས༔ ཀངྐ་འདབ་ཆགས་སྐར་ལྟར་འཁྲུག༔ སྔོན་གྱི་ཐུགས་དམ་བསྐང་བའི་ཕྱིར༔ ཀུན་ཏུ་བཟང་པོའི་མཁའ་དབྱིངས་སུ༔ ཁམས་གསུམ་ཡོངས་སྒྲོལ་མཛད་པའི་ཚེ༔ ཟ་བྱེད་ཆེན་པོའི་དཀྱིལ་འཁོར་
དུ༔ དུག་ལྔ་འདུས་པའི་ཕུང་པོ་ལ༔ གཅན་གཟན་ཆེན་པོའི་བྲོ་བརྡུངས་པས༔ བདག་ཏུ་ལྟ་བའི་ཞེ་སྡང་བཅོམ༔ ཁྲག་འཐུང་ཆེན་པོའི་དཀྱིལ་འཁོར་དུ༔ རཀྟའི་རྒྱ་མཚོ་འཁྱིལ་བ་ལ༔ མ་ཚོགས་ཌཱ་ཀིའི་བྲོ་བརྡུངས་པས༔ ཀུན་ཏུ་ཞེན་པའི་འདོད་
ཆགས་བཅོམ༔ རྔམས་ཆེན་འཁྲུགས་པའི་དཀྱིལ་འཁོར་དུ༔ གཏི་མུག་ཤ་ཆེན་སྤུངས་པ་ལ༔ སྡེར་ཆགས་འདུས་པའི་བྲོ་བརྡུངས་པས༔ རྨོངས་པའི་གཏི་མུག་ངོ་བོ་བཅོམ༔ གཏུམ་ཆེན་ཁྲོས་པའི་དཀྱིལ་འཁོར་དུ༔ དབང་པོ་ཡན་ལག་རྫོགས་

པ་ལ༔ གཤོག་པ་རྡོ་རྗེའི་བྲོ་བརྡུངས་པས༔ ཀུན་ཏུ་རྨོངས་པའི་ཕྲག་དོག་བཅོམ༔ འཇིགས་བྱེད་ཆེན་པོའི་དཀྱིལ་འཁོར་དུཿ༔ དབུས་ཀྱི་ཁྲི་རྐང་ཟླུམ་པོ་ལ༔ རྡོ་རྗེ་མཆུ་ཡི་བྲོ་བརྡུངས་པས༔ བདག་ཏུ་འཛིན་པའི་ང་རྒྱལ་བཅོམ༔་སྐུ་གསུང་ཐུགས་
ཀྱི་དཀྱིལ་འཁོར་དུ༔ དུག་གསུམ་འཇོམས་པའི་ལས་བྱས་པས༔ སྔོན་གྱི་དམ་ཚིག་ཆེན་པོ་སྐོང་༔ མ་ཚོགས་ཌཱ་ཀིའི་དཀྱིལ་འཁོར་དུ༔ སྟན་གཎ་སྤྲུལ་པའི་ལས་བྱས་པས༔ རྣལ་འབྱོར་སྐོང་བའི་ཆོ་ག་རྫོགས༔ དབང་ཆེན་གར་གྱི་དཀྱིལ་འཁོར་
དུཿ༔ བདུད་བཞི་འཇོམས་པའི་ལས་བྱས་པས༔ ཁམས་གསུམ་བསྒྲལ་བའི་ཆོ་ག་རྫོགས༔ ཕྱག་བརྙན་ཆེན་པོའི་དཀྱིལ་འཁོར་དུ༔ བཀའ་འདས་བསྒྲལ་བའི་ལས་བྱས་པས༔ རུ་དྲ་མནན་པའི་ཆོ་ག་རྫོགས༔ ཨོཾ་བཛྲ་ཀྲོ་དྷ་སིདྡྷི་ཧཱྃ༔ ཨོཾ་བཛྲ་ཀྲོ་
དྷ་ཧ་ཡ་ཤྲཱི་ཝ་ཧུ་ལུ་ཧུ་ལུ་ཧཱུྃ་ཕཊཿ༔ ཅེས་བྲོ་བརྡུང་ངོ་། །སྐབས་འགའ་ཞིག་ཏུ་གཏོར་དབང་བྱེད་ན་གནད་ཀྱི་ཤོག་གཅིག་མར་གསུངས་པ་བཞིན་བསྐུར་རོ། །དངོས་གྲུབ་ལེན་པ་ནི། གཏོར་མ་ལྷར་གསལ་བ་ལ་མཆོད་ཅིང་བསྟོད་ནས་ཛབ་ཀྱིས་ཐུགས་
དམ་བསྐུལ་ཏེ། བདེ་མཆོག་བདེ་སྤྱོད་ནམ་མཁའི་དཀྱིལ་ཡངས་ནས༔ རྒྱལ་བའི་དཀྱིལ་འཁོར་སྲས་བཅས་ཐུགས་དམ་ཅན༔ བཛྲ་གུ་རུ་པདྨ་ཐོད་ཕྲེང་གི༔ སྐུ་གསུང་ཐུགས་དང་མཉམ་སྦྱོར་དངོས་གྲུབ་མཆོག༔ ཕྲིན་ལས་རྣམ་བཞི་ལྷུན་གྱིས་གྲུབ་
པའི་དཔལ༔ བུམ་པ་བཟང་པོ་དཔག་བསམ་ནོར་བུའི་ཚུལ༔ ད་ལྟ་ཉིད་དུ་བདག་ལ་སྩལ་དུ་གསོལ༔ འགྱུར་མེད་སྐུ་ཡི་དངོས་གྲུབ་སྩལ་དུ་གསོལ༔ འགག་མེད་གསུང་གི༴ འཁྲུལ་མེད་ཐུགས་ཀྱི༴ ཡོན་ཏན་རེ་སྐོང༴ ཕྲིན་ལས་འགྲོ་

༄༅། །འདུལ༴ འཆི་མེད་ཚེ་ཡི༴ ་འཛད་མེད་ནོར་གྱི༴ ཐུན་མོང་ཡིད་བཞིན༴ བླ་མེད་མཆོག་གི་དངོས་གྲུབ་སྩལ་དུ་གསོལ༔ རྩ་སྔགས་ཀྱི་མཐར། ཀཱ་ཡ་ཝཱ་ཀ་ཙིཏྟ་སིདྡྷི་ཕ་ལ་ཧོཿ ཞེས་པས་གཏོར་མའི་ཡེ་ཤེས་པ་བདག་
ལ་བསྟིམ། དམ་ཚིག་པ་འདོད་ཡོན་བདུད་རྩིར་ཞུ་བར་བསམས་ལ་གཏོར་ཟན་དངོས་གྲུབ་ཀྱི་རྫས་སུ་རོལ་ལོ། །དབང་བསྐར་གཙོ་བོར་བྱེད་ན་ཚོགས་ལ་རོལ་པའི་སྔོན་དུ་བྱེད་པ་ཕྱག་ལེན་ནོ། །རྩ་བའི་གསུམ་པ་ཉམས་ཆགས་བསྐང་བ་ནི། སྤྱི་བོའི་བླ་
མ་རྡོ་རྗེ་སེམས་དཔའི་ངོ་བོ་ལ་རྟེན་བཅས་ཏེ་ཡི་གེ་བརྒྱ་པ་ཅི་ནུས་བརྗོད་པས་བཟོད་པར་གསོལ་ཏེ། ཉེར་བསྡུ་ནི། བླ་མ་རྡོ་རྗེ་སེམས་དཔའ་ཉིད༔ དགྱེས་པ་ཆེན་པོས་རང་ལ་ཐིམ༔ རང་ཡང་ཀུན་གཞི་མ་བཅོས་པའི༔ ངང་ལ་ཡིད་ནི་འཛིན་པ་
བྲལ༔ རྣམ་དག་སྤྲོས་བྲལ་ཆོས་ཀྱི་སྐུ༔ ཞེས་པས་དཀྱིལ་འཁོར་གྱི་འཁོར་ལོ་ཐམས་ཅད་སྤྱི་བོའི་བླ་མ་ལ་འདུས་ཤིང་། དེ་ཉིད་རང་ལ་བསྟིམས་ནས་གཉིས་མེད་སྤྲོས་བྲལ་བློ་འདས་ཀྱི་དགོངས་པ་བསྐྱང་ངོ་། །རྩ་བའི་བཞི་པ་ལས་ཚོགས་སྒྲུབ་པ་ནི་
མཚན་བརྒྱད་སྒྲུབ་པའི་མན་ངག་བཀོལ་བྱང་བཞིན་ཤེས་པར་བྱའོ། །རྩ་བའི་ལྔ་པ་གྲུབ་མཐའ་གཟུང་བ་ནི། ལམ་འདི་ཁོ་ན་དངོས་གྲུབ་ཐམས་ཅད་ཀྱི་རྩ་བར་ངེས་པའི་གདེང་བཅའ་བ་ཉིད་དོ། །རྩ་བའི་དྲུག་པ་སྨོན་ལམ་གདབ་པ་ནི། ཨེ་མ་ཧོཿབདག་
གིས་འགྲོ་བ་ཀུན་དོན་དུ༔ བསྐལ་པ་དཔག་མེད་ཚུན་ཆད་ནས༔ ཐ་མ་ད་ལྟར་ཐུག་གི་བར༔ བདག་གི་ལུས་ངག་ཡིད་གསུམ་གྱིས༔ བླ་མ་སྐྱེས་མཆོག་ཡི་དམ་ལྷ༔ སངས་རྒྱས་བྱང་སེམས་ཌཱ་ཀིའི་ཚོགས༔ བསྒོམས་བསྒྲབས་མཆོད་ཅིང་

བསྟོད་པ་དང་༔ བྲིས་བཀླགས་བཅངས་ཤིང་ཀུན་ཆུབ་བགྱིས༔ ལྟ་དགོངས་ལ་སོགས་དགེ་སྤྱད་པའི༔ འབྲས་བུ་དུས་འདིར་སྨིན་གྱུར་ནས༔ ཀུན་མཁྱེན་ཡེ་ཤེས་མཆོག་ཐོབ་ཤོག༔ གཞན་ཡང་ཕྱོགས་བཅུ་དུས་གསུམ་གྱི༔ བླ་མའི་ཐུགས་
དགོངས་རབ་རྫོགས་ཤིང་༔ དུས་གསུམ་ཕ་མས་སྣ་དྲངས་པའི༔ འགྲོ་དྲུག་སེམས་ཅན་མ་ལུས་པ༔ བླ་མ་མཆོག་གིས་རྗེས་བཟུང་ནས༔ ཡང་དག་རྡོ་རྗེའི་དོན་རྟོགས་ཤོག༔ ཅེས་པ་དང་། རྗེས་འབྲེལ་ཤིས་པ་བརྗོད་པ་ནི། ཤེས་བྱའི་དོན་ལ་མ་
རྨོངས་པའི༔ བླ་མ་དམ་པའི་བཀྲ་ཤིས་ཤོག༔ གང་ལ་བསམ་པའི་དོན་འགྲུབ་པའི༔ དོན་གྲུབ་མཆོག་གི་བཀྲ་ཤིས་ཤོག༔ སྐུ་གསུང་ཐུགས་ཀྱི་བྷ་ག་ནས༔ ཕྱག་རྒྱ་ཆེན་པོའི་བཀྲ་ཤིས་ཤོག༔ ཅེས་སོགས་ཤིས་པ་རྒྱ་ཆེར་བརྗོད་པས་དགེ་ལེགས་
སུ་བྱའོ། །དེ་ལྟར་མཁའ་ཁྱབ་རྒྱལ་བའི་སྤྱི་གཟུགས་མཆོག །མཆོག་གི་མྱུར་ལམ་བླ་མ་སྒྲབ་པའི་ཐབས། །ཐབས་ཚུལ་ཀུན་གྱི་སྙིང་པོ་རྨད་བྱུང་འདི། །འདི་ཕྱིར་བདེ་ལེགས་འདོད་པ་རྣམས་ཀྱིས་བསྟེན། །ཨོ་རྒྱན་བླ་མའི་ཐུགས་སྒྲུབ་ཀུན་གྱི་
ཕུལ༑ །གསང་འདུས་རྩ་བའི་སྒྲུབ་ཐབས་གཞུང་ཉིད་དང་། །ལྷན་ཐབས་ལེ་བརྒྱད་སྐབས་དོན་འབྲེལ་ཆགས་པ། །གྱེར་སྒོམ་བཀླགས་ཆོག་འཇུག་བདེའི་ཁྲིགས་སུ་བསྡེབས། །སྔོན་བྱོན་མཁས་དང་གྲུབ་པ་དམ་པ་སོགས། །དུ་མས་རྒྱས་བསྡུས་རྣམ་
པ་མང་མཛད་མོད། །འོན་ཀྱང་རང་བློས་ཕྱོགས་མཐོང་བརྗོད་པའི་མཐའ། །བཀག་པ་མེད་ཕྱིར་ལྷག་བསམ་དག་པས་སོ། །འདི་ལས་བསོད་ནམས་དགེ་བའི་དངོས་པོ་གང་། ཐོབ་པ་དེ་ཡང་མཁའ་ཁྱབ་འགྲོ་བ་རྣམས། །སྲིད་ཞིའི་མཐའ་གཉིས་

༄ ༅། །སྤངས་པའི་ཟུང་འཇུག་ལམ། །ཨོ་རྒྱན་བླ་མའི་གོ་འཕང་ཐོབ་ཕྱིར་བསྔོ། །བླ་མ་གསང་བ་འདུས་པའི་ལས་བྱང་སྙིང་པོ་རབ་ཏུ་གསལ་བ་ཞེས་བྱ་བ་འདིའང་། གསང་འདུས་སྒྲུབ་པའི་གཞུང་ཉིད་རྩ་བར་བཟུང་། ཁ་སྐོང་
ལེ་བརྒྱད་དང་སྐབས་བབས་ཀྱི་འབྲེལ་བསྡེབས་ནས་གྱེར་སྒོམ་ཆོག་སྒྲིགས་ལ་འཇུག་པ་བདེ་བའི་དབང་དུ་བྱས་ཏེ་ཨོ་རྒྱན་སྨིན་གྲོལ་གླིང་རིག་འཛིན་འདུས་པའི་སྡེར་ཚེས་བཅུའི་མཆོད་པ་སྤྲོས་བཅས་ཀྱི་ཕྱག་བཞེས་ཅན་བཙུགས་པའི་ཚེ་སྙོམ་ལས་པ་འགྱུར་
མེད་རྡོ་རྗེས་སྦྱར་བའི་ཡི་གེ་པ་ནི་དགེ་སྦྱོང་བློ་གསལ་རྒྱ་མཚོ་དང་ཨོ་རྒྱན་དཔལ་འབྱོར་ཏེ་རྣམ་པ་གཉིས་ཀྱིས་སོ།། ༈ །།ན་མཿ པདྨ་བཛྲ་ཡ༔ གང་གི་མཚན་ཚམ་ཐོས་པས་ཀྱང་། །སྲིད་ཞིའི་མཐའ་ལས་རྣམ་གྲོལ་བའི། །བདེ་ཆེན་མཆོག་
ཉེར་
6
སྩོལ་ཐོད་ཕྲེང་རྩལ། །ཀུན་འདུས་རྒྱལ་བ་དེ་ལ་འདུད། །འདིར་ཐུགས་སྒྲུབ་གསང་བ་འདུས་པ་ལས་ཁྱད་པར་ཐོད་ཕྲེང་རྩལ་རྩ་བའི་སྒྲུབ་ཐབས་དང་འབྲེལ་བར་དབང་བསྐུར་བའི་ཚུལ་ལ་གསུམ་སྟེ། སྦྱོར་བ་ཡོ་བྱེད་ཀྱི་གཤོམ་དང་། དངོས་གཞི་སྒྲབ་ཅ
ཐབས་དང་། དབང་གི་ཆོ་གའོ། །དང་པོ་ཡོ་བྱེད་ཀྱི་གཤོམ་ནི། རྡུལ་ཚོན་གྱི་མཎྜལ་བཅས་པའམ། བྱིན་གྱིས་བརླབས་པའི་ཐིག་ཚོན་གྱིས་དཀྱིལ་འཁོར་ལྟེ་བ་མཐིང་ག་ཟེའུ་འབྲུ་ལྗང་གུ་པད་འདབ་བཞི་ཕྱོགས་མདོག་རིན་ཆེན་ཟུར་བརྒྱད་མཐིང་ག་གཞི་དམར་སེར་ཕྱི་སྐོར་པད་འདབ་བཅུ་དྲུག་རྡོ་རྭ་མེ་རི་དང་
བཅས་པས་སོ།སྟེགས་བུ་ཁེབས་ལྡན་མེ་ཏོག་གི་ཚོམ་བུ་བཀོད་པའི་སྟེང་དུ་བུམ་པ་བཅུད་ལྡན། དེའི་ཁར་བདུད་རྩིའི་ཐོད་པ་མེ་ལོང་སིནྡྷ་རའི་ཐིག་ལེ་ལྷ་གྲངས་ཅན་རྩ་སྔགས་བྲིས་པས་བཀབ་པ་དང་། དེའི་སྟེང་དུ་གཏོར་མ་སྐུ་འབག་དབང་གི་སྐབས་འདི་དང་ལྷ་

བསྐྱེད་བཅས་སྒྲུབ་དུས་ལྟར་བྱ། དང་བཅས་པའང་བཀོད། མི་བདེ་ན་གཏོར་མ་མདུན་དུ་བཞག ་དེ་དག་གི་གཡས་གཡོན་ཏུ་སྨན་དང་རཀྟ། ཉེར་སྤྱོད་ལྔ་སོགས་མཆོད་པས་མཐའ་བསྐོར། འོག་ཏུ་དགོས་པའི་ཡོ་བྱད་ཐམས་ཅད་ཀྱང་ཚོགས་པར་བྱའོ།
གཉིས་པ་སྒྲུབ་ཐབས་ལས་སྔོན་འགྲོ་ནི། བགེགས་གཏོར་བཏང་བ་ནི། བྱིན་བརླབས་ནས་སྔགས་ཀྱིས་བསྔོས་ལ། ཧཱུཾ། བླ་མ་རྣམས་ཀྱི་བྱིན་རླབས་དང་༔ ཡི་དམ་ལྷ་ཡི་ཏིང་འཛིན་དང་༔ མཁའ་འགྲོ་རྣམས་ཀྱི་མཐུ་རྩལ་གྱིས༔ ་དངོས་གྲུབ་བར
ཆད་བྱེད་པའི་བགེགས༔ ལོག་པར་འདྲེན་པ་བདུད་ཀྱི་ཚོགས༔ འདི་རུ་མ་འདུག་གཞན་ཏུ་དེངས༔ ཧཱུཾ། ང་ནི་ཡེ་ནས་ངང་གིས་ཁྲོ༔ མཚམས་གཅོད་ཁྲོ་བོས་ནམ་མཁའ་གང་༔ ་བགེགས་འདུལ་ཁྲོ་བའི་རོལ་མཚམས་ལས༔ སུ་ཡང་བདའ་བར་
མ་བྱེད་ཅིག༔ ཨོཾ་ཨཱཿ ཧཱུྃ་ཧྲཱིཿ་གུ་རུ་དེ་བ་ཌཱ་ཀི་ནཱི་བཛྲ་ཀྲོ་དྷ་རཀྵ་རཀྵ་ཧཱུྃ་ཕཊཿ༔ ཅེས་བཀའ་བསྒོས་ལ་མཚམས་བཅད། སྐྱབས་འགྲོ་ནི། ན་མོ༔ བླ་མ་བདེ་གཤེགས་འདུས་པའི་སྐུ༔ དཀོན་མཆོག་གསུམ་གྱི་རང་བཞིན་ལ༔ ་བ་དག་དང་འགྲོ་དྲུག
སེམས་ཅན་རྣམས༔ བྱང་ཆུབ་བར་དུ་སྐྱབས་སུ་མཆི༔ སེམས་བསྐྱེད་པ་ནི། སེམས་བསྐྱེད་འགྲོ་བ་ཀུན་དོན་ཏུ༔ བླ་མ་སངས་རྒྱས་བསྒྲབས་ནས་སུ༔ ་གང་ལ་གང་འདུལ་ཕྲིན་ལས་ཀྱིས༔ འགྲོ་བ་བསྒྲལ་བར་དམ་བཅའོ༔ ཞེས་པའི་རྗེས་སུ་
མཆོད་རྫས་བྱིན་རླབས་གསང་འདུས་ལས་བྱང་བཞིན་ནམ། ཡང་ན། རཾ་ཡཾ་ཁཾ་གིས་བསྲེགས་སྦྱངས་བཀྲུས། སྙིང་ག་ནས་ཨཱཿ ཡིག་གསུམ་འཕྲོས་སྨན་གཏོར་རཀྟའི་གནས་སུ་ཀ་པཱ་ལ་གསུམ་དུ་གྱུར་པའི་ནང་དུ་ཨོཾ་གསུམ་འཕྲོས་པ་ལས་སྨན་བཏུད་

༄༅། །རྩིའི་རྒྱ་མཚོ་དང་གཏོར་མ་འདོད་ཡོན་ལྔའི་ཕུང་པོ་དང་རཀྟ་ཁྲག་གི་རྒྱ་མཚོ་རྣམས་སུ་གྱུར། ཧཱུཾ་འཕྲོས་པས་མགྲོན་རྣམས་འདུས་པར་བསམས་ལ་འབྲུ་གསུམ་མང་དུ་བརྗོད་པར་བྱའོ།དངོས་གཞི་ལས་ལྷ་བསྐྱེད་པ་ནི།
ཆོས་རྣམས་དམིགས་མེད་སྤྲོས་བྲལ་ལས། །ཀུན་ཁྱབ་བརྩེ་བའི་སྙིང་རྗེ་བསྒོམ། །རང་རིག་རྡོ་རྗེ་ཧྲཱིཿ བཅས་གསལ། །རྡོ་རྗེ་བྷཾ་གྱུར་གཞལ་ཡས་ཁང་། པདྨ་རིན་ཆེན་འོད་འབར་དབུས། །ཏི་ར་ཉི་ཟླ་པདྨའི་སྟེང་། །བདག་ཉིད་དབང་ཆེན་ཡབ་ཡུམ་
སྐུ༑།ཞལ་གཅིག་ཕྱག་གཉིས་སྐུ་མདོག་དམར། །དབུ་གཙུག་རྟ་ཞལ་ཕག་གདོང་མཚན། །གཡས་གཡོན་གྲི་གུག་ཐོད་ཁྲག་བསྣམས། །ཞབས་གཉིས་བརྐྱང་བསྐུམ་འཁྲིལ་སྦྱོར་ཚུལ། །དུར་ཁྲོད་རོལ་པའི་ཆས་རྣམས་རྫོགས། །སྤྱི་གཙུག་པད་སྡོང
ཉི་ཟླའི་སྟེང་། །རྗེ་བཙུན་པདྨ་ཐོད་ཕྲེང་རྩལ། །ཨཱ་ཙར་གཞོན་ཚུལ་དཀར་དམར་ཞལ། །མཐིང་ནག་ཟ་བེར་ཆོས་གོས་དམར། །པད་ཞྭ་སྒྲོ་དར་མེ་ལོང་མཚན། །ཕྱག་གཡས་རྡོ་རྗེ་གཡོན་བྷནྡྷ། །སྙན་ཆ་མགུར་ཆུ་ཁ་ཊཾ་འཛིན། །སྐྱིལ་ཀྲུང་གཟི་བརྗིད་
འོད་འབར་བསམ། །ཕྱོགས་བཞིར་པད་འདབ་མཁའ་འགྲོ་གིང་། །རྡོ་རྗེ་རིན་ཆེན་པདྨ་ལས། །རིགས་ཀྱི་སྐུ་མདོག་ཕྱག་མཚན་འཛིན། །བརྐྱང་བསྐུམ་དུར་ཁྲོད་ཆས་རྫོགས་བསམ། །རིག་འཛིན་མཁའ་འགྲོ་དམ་ཅན་ཚོགས། །བསམ་གྱིས་མི་ཁྱབ་
ཡོངས་རྫོགས་གཏིབས། །སྐུ་གསུང་ཐུགས་སུ་བྱིན་བརླབས་ལ། །ཡེ་ཤེས་ལྔ་ཡི་དབང་རྫོགས་ཤོག །ཡང་སྒྲུབ་དུས་ཀྱི་དབང་དུ་ནི། ཨཱ་ཙར་ཞེས་པ་ནས། འོད་འབར་བསམ། ཞེས་པའི་བར་གྱི་རྐང་པ་དྲུག་གི་དོད་དུ། རྡོ་རྗེ་སེམས་དཔའི་ཆ་

ལུགས་ཅན། །མཐིང་ནག་ཞལ་གཅིག་ཕྱག་གཉིས་པ། །གཅེར་བུ་སྤྱན་གསུམ་རུས་རྒྱན་ཅན། །ཕྱག་གཡས་རྡོ་རྗེ་ཐུགས་ཀར་འཛིན། །ཕྱག་གཡོན་དྲིལ་བུ་དཀུ་ལ་བརྟེན། །པད་མདོག་ཡེ་ཤེས་མཁའ་འགྲོ་ཡུམ། །བདུད་རྩི་སྟོབ་པ་གཡོན་ནས
འཁྲིལ༑ །ཞེས་བསྒྱར་རོ། །སྤྱན་འདྲེན་པ་ནི། ཧཱུཾ། ཨོ་རྒྱན་ཡུལ་གྱི་ནུབ་བྱང་མཚམས། །ཞེས་སོགས་ནས། ༀ་གུ་རུ་པདྨ་སིདྡྷི་ཧཱུྃ་ཞེས་ཚིག་བདུན་མས་སྤྱན་དྲངས་ལ། ཛཿ ཧཱུྃ་བཾ་ཧོཿ ས་དབྱེར་མེད་དུ་བྱའོ། །མཆོད་པ་ནི། ཧཱུཾ། པདྨ་ཐོད་ཕྲེང་
གཤེགས་སུ་གསོལ། །གདུང་བ་དྲག་པོས་བདག་གསོལ་འདེབས། །མཁའ་འགྲོའི་ཚོགས་དང་བཅས་པ་ལ། །འདོད་ཡོན་ལྔ་ལྡན་མཆོད་པ་འབུལ།བ་ལིཾ་གཏོར་མའི་མཆོད་པ་འབུལ། །བདུད་རྩི་སྨན་གྱི་མཆོད་པ་འབུལ། །རཀྟ་དམར་གྱི་མཆོད་ང
འབུལ༑ །ཞལ་ཟས་ཚོགས་ཀྱི་མཆོད་པ་འབུལ། །ཏིང་འཛིན་རྩེ་གཅིག་མཆོད་པ་འབུལ། །སྐ་གསུང་ཐུགས་ཀྱི་དངོས་གྲུབ་སྩོལ། ཧོཿ དམ་རྫས་མཆོག་གི་མཆོད་པ་འདི་དག་ཀུན། །གཉིས་མེད་མཉམ་པའི་ངང་དུ་འབུལ་ལགས་ན། །བླང་དོར་
མེད་པའི་ཚུལ་གྱིས་བཞེས་ནས་ཀྱང་། །ཐིམ་པའི་ཚུལ་གྱིས་དགྱེས་པ་ཆེན་པོར་རོལ། །ཨོཾ་ཨཱཿ ཧཱུྃ་བཛྲ་གུ་རུ་དེ་བ་ཌཱ་ཀི་ནཱི་མ་ཧཱ་བ་ལིཾ་ཏ་ཁཱ་ཧི༔ མ་ཧཱ་པཉྩ་ཨ་མྲྀ་ཏ་ཁཱ་ཧི༔ མ་ཧཱ་རཀྟ་ཁཱ་ཧི༔ མ་ཧཱ་ག་ཎ་ཙཀྲ་སརྦ་པཱུ་ཛ་མེ་གྷ་ཁཱ་ཧི༔ ཞེས་
མཆོད༑ ཧཱུཾ། སྐྱེ་འགག་འགྱུར་མེད་སྐུ་གསུང་ཐུགས་དང་ལྡན། །རང་བྱུང་ཐུགས་རྗེས་འགྲོ་རྣམས་བསྒྲལ་སླད་དུ། །ཕྲིན་ལས་རྣམ་བཞིས་གདུལ་བྱའི་རེ་བ་སྐོང་། །པདྨ་ཐོད་ཕྲེང་རྩལ་ལ་ཕྱག་འཚལ་བསྟོད། །ཅེས་པའམ་མ་བཅོས་སྤྲོས་བྲལ་མ་

༄། །གང་བདེ་བྱའོ། །ཛབ་བཟླ་བ་ནི། བླ་མའི་གནས་བཞིར་ཨོཾ་ཨཱཿ ཧཱུྃ་ཧྲཱིཿརྣམས་གསལ་བ་ལས་བྱང་སེམས་བདུད་རྩིའི་རྒྱུན་བབས་སྤྱི་བོ་ནས་ཞུགས་སྤྱི་མགྲིན་སྙིང་ལྟེ་རྣམས་སུ་དབང་བཞི་ཐོབ། བདེ་བ་ཆེན་པོའི་ཡེ་ཤེས་
ཉམས་སུ་མྱོང་བ་ལ་སེམས་རྩེ་གཅིག་པས། ཨོཾ་ཨཱཿ ཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿ སིདྡྷི་ཕ་ལ་ཧཱུྃ་ཨཱཿ ཞེས་ཅི་ནུས་བཟླས་པའི་མཐར་བླ་མ་རང་ལ་བསྟིམས་ནས་སྐུའི་གསལ་སྣང་དང་ང་རྒྱལ་བརྟན་པོས་ཀྱང་སྔར་བཞིན་བཟླའོ།
གསུམ་པ་རྗེས་ལ་ཚོགས་ཀྱི་མཆོད་པ་ནི། གསང་འདུས་ལས་བྱང་སོགས་རིས་མཐུན་གྱི་ཆོ་ག་གང་འོས་ནས་བླང་ཞིང་གནམ་སྐས་ཀླུ་བདུད་སོགས་གཏེར་སྲུང་མཆོད་པའང་བྱའོ། །དངོས་གྲུབ་བླང་བ་ནི། གུ་རུའི་གནས་གསུམ་ནས་དངོས་གྲུབ་འོད་
༈ ཟེར་གྱི་རྣམ་པས་སྒྲབ་རྫས་ལ་བསྟིམས་ཏེ་རྩ་སྔགས་མཐར་ཀཱ་ཡ་ཝཱ་ཀ་ཙིཏྟ་སརྦ་སིདྡྷི་ཧཱུཾ། ཞེས་ཅི་རིགས་བཟླས་ནས། ཨོཾ བདེ་མཆོག་བདེ་སྤྱོད་ནམ་མཁའི་དཀྱིལ་ཡངས་ནས། །རྒྱལ་བའི་དཀྱིལ་འཁོར་སྲས་བཅས་ཐུགས་དམ་ཅན། །བཛྲ་གུ་རུ་
པདྨ་ཐོད་ཕྲེང་གི སྐུ་གསུང་ཐུགས་དང་མཉམ་སྦྱོར་དངོས་གྲུབ་སྩོལ། །ཅེས་དངོས་གྲུབ་བླང་ཞིང་རྫས་ལ་རོལ། གཏོར་མ་བཏང་། དཀྱིལ་འཁོར་རང་ལ་བསྡུས་ནས་འོད་གསལ་དུ་བཅུག བསྔོ་སྨོན་ཤིས་བརྗོད་ཀྱིས་མཐའ་བརྒྱན་པར་བྱའོ། །
གསུམ་པ་བྱིན་རླབས་ཀྱི་ཆོ་ག་ནི་ཟླུམ་པོ་བཞི་དབང་དུ་གྲགས་པ་སྟེ། སྦྱོར་བ་ཡོ་བྱད་བཤམ་པ་ནི་སྔར་ལྟར་ལས་མཎྜལ་མེ་ཏོག་སོགས་ཁྱད་པར་གྱི་རྫས་རྣམས་ཚོགས་པར་བཤམ། སྒྲུབ་ཚུལ་བདག་མདུན་དབྱེར་མེད་དུ་བསྒོམས་ལ་བཟླས་པ་ཡན་ཆད་

སྔར་ལྟར་བྱས་ནས། བུམ་པ་གཞལ་ཡས་ཁང་དུ་བུམ་བཅུད་གུ་རུ་ཡབ་ཡུམ་སྙོམས་པར་ཞུགས་པའི་བྱང་སེམས་བདུད་རྩིར་འཁྱིལ་བར་བསམས་ལ་རྩ་སྔགས་མཐར་བ་ཤམ་ཀུ་རུ་སརྦ་སིདྡྷི་ཧཱུྃ་ཨཱཿ ཞེས་བཏགས་པ་གཟུངས་ཐག་ལ་བརྟེན་ནས་ཅི་རིགས་
པ་བཟླ། གཏེར་སྲུང་ལ་གཏོར་མ་འབུལ། ཚོགས་མཆོད་ནི་འདིའམ་དབང་གི་མཐའ་གང་འོས་སུ་བྱ། འོག་གི་སློབ་མའི་བྱ་བ་རྣམས་བདག་འཇུག་ཏིང་ངེ་འཛིན་དབང་བསྐུར་གྱི་ཚུལ་དུ་ལེན་པའམ་རིག་པའི་མེ་ཏོག་དོར་བ་གང་འོས་བྱའོ། །དངོས་གཞི་
སློབ་མའི་བྱ་བ་ནི། གནས་ཁང་གི་སྒོར་ཁྲུས་བྱ། བགེགས་གཏོར་བཏང་ནས་མཚམས་བཅད། ལས་ཀྱི་རྡོ་རྗེས་མེ་ཏོག་བཀྱེ་བསྡུ་རྣམས་བྱས་ལ་སློབ་དཔོན་གྱིས་འདི་སྐད་ཅེས་བརྗོད་དེ། འོ་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་
རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བླ་མ་རྡོ་རྗེ་ཐོད་ཕྲེང་རྩལ་གྱི་བྱིན་རླབས་དབང་བསྐར་བ་ཟབ་མོ་ཞུ་སྙམ་པའི་མོས་པ་བརྟན་པོས་མ་ཡེངས་པར་གསན་པར་ཞུ། དེ་ཡང་རང་ཅག་གི་སྟོན་པ་ཐབས་མཁས་ལ་
ཐུགས་རྗེ་ཆེན་པོ་དང་ལྡན་པ་དེས། གདུལ་བྱ་རྣམས་བླ་ན་མེད་པའི་བྱང་ཆུབ་ཀྱི་གོ་འཕང་ལ་འགོད་པར་མཛད་པའི་ཐབས་ཀྱི་སྒོ་བསམ་གྱིས་མི་ཁྱབ་པ་ཞིག་བསྟན་པ་རྣམས་ཀྱི་མཆོག་ཏུ་གྱུར་པ་ནི་ལམ་ཟབ་མོ་བླ་མ་སྒྲུབ་པ་ཉིད་ཡིན་ཏེ། དགོངས་འདུས་
ལས༑ བསྐལ་པ་སྟོང་གི་སངས་རྒྱས་པ། །བླ་མ་གཉན་པར་ཤེས་པར་བྱ། །ཅི་ཕྱིར་ཞེ་ན་བསྐལ་པ་ཡི། །སངས་རྒྱས་མ་ལུས་ཐམས་ཅད་ཀུན། །བླ་མ་དག་ལ་བརྟེན་ནས་བྱུང་། །ཞེས་དང་། ཧེ་བཛྲ་ལས། གཞན་གྱིས་བརྗོད་མིན་ལྷན་ཅིག་

༄༅། །སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་ཐབས་བརྟེན་པ་དང་། །བདག་གི་བསོད་ནམས་ལས་ཤེས་བྱ། །ཞེས་སོགས་རྒྱ་ཆེར་གསུངས་པ་ལྟར་དངོས་གྲུབ་ཐབས་ཅད་ཀྱི་རྩ་བར་གྱུར་པ་ནི་བླ་མ་སྒྲུབ་པ་ཉིད་ཡིན་
ལ༑ དེ་ཉིད་སྒྲུབ་པའི་སྒོ་བསམ་གྱིས་མི་ཁྱབ་པ་ཞིག་མཆིས་པ་ལས། ཁྱད་པར་དུས་གསུམ་སངས་རྒྱས་ཐམས་ཅད་ཀྱི་སྤྱི་གཟུགས་ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་གནས་ཞེས་བྱ་བ་བསྐལ་པ་དཔག་ཏུ་མེད་པའི་གོང་རོལ་ནས་ཀུན་བཟང་ཆོས་ཀྱི་
སྐུར་མངོན་པར་རྫོགས་པ་སངས་རྒྱས་ནས་ལོངས་སྤྱོད་རྫོགས་སྐུ་སྣང་བ་མཐའ་ཡས་ལ་སོགས་པའི་རྣམ་པར་བཞུགས་པ་ལས་ཞིང་འདིར་གདུལ་བྱའི་འགྲོ་བ་རྣམས་ཀྱི་དོན་དུ་སྤྲུལ་པའི་སྐྱ་འཕྲུལ་མཐའ་ཡས་པར་སྣང་བར་མཛད་ཅིང་། ཁྱད་པར་རྒྱ་གར་
དང་ཨོ་རྒྱན་བོད་ཡུལ་ལ་སོགས་པར་ཐུབ་པའི་དབང་པོའི་བསྟན་པ་ལ་སྟོན་པ་ཉིད་དང་རྣམ་དབྱེར་མེད་པའི་ཕྲིན་ལས་རྣམ་པ་བཞིའི་རྫུ་འཕྲུལ་གྱི་བཀོད་པ་བསམ་གྱིས་མི་ཁྱབ་པས་འཁོར་བ་ཇི་སྲིད་བར་བཞུགས་ནས་ཡིད་བཞིན་གྱི་ནོར་བུ་རིན་པོ་ཆེ་ལྟ་བུའི་
དོན་ལྷུན་གྲུབ་ཏུ་མཛད་པའི་གུ་རུ་རིན་པོ་ཆེ་དེ་ཉིད་ལ། ལས་ཅན་རྗེ་འབངས་རྣམས་ཀྱིས་གསོལ་བ་བཏབ་པ་ལ་བརྟེན་ནས་ཟབ་རྒྱས་ཀྱི་གདམས་པ་ཁྱད་པར་ཅན་བསམ་གྱིས་མི་ཁྱབ་པ་ཞིག་སྩལ་བ་སྙིགས་དུས་ཀྱི་གདུལ་བྱ་སྐལ་ལྡན་རྣམས་ཀྱི་དོན་དུ་གཏེར་
ཁ་དུ་མར་སྦས་པ་ལས། འདི་ནི་གཏེར་སྟོན་ཆེན་པོ་ཆོས་ཀྱི་དབང་ཕྱུག་གིས་ལྷོ་བྲག་གནམ་སྐས་བྲག་ནས་སྤྱན་དྲངས་པ་བླ་མ་གསང་བ་འདུས་པའི་སྐོར་ཏེ། དེ་ཡང་གཏེར་སྟོན་ཉིད་ནས་སྲས་སློབ་བརྒྱུད་པའི་ཁྱད་པར་གཉིས་དང་ལྡན་པ་དྲིན་ཅན་བླ་མ་

དམ་པའི་བར་རིམ་པར་བརྒྱུད་པ་དང་། རྡོར་གླིང་ཟབ་གཏེར་གྱི་གསང་བ་འདུས་པའི་སྐོར་ཡང་བླ་མ་ཉིད་ཀྱིས་གསན་པ་འདི་དང་ཚིག་དོན་མཚུངས་པའི་ཕྱིར་ཆུ་བོ་གཅིག་འདྲེས་སུའང་འགྱུར་ཞིང་། གང་ལྟར་རྩ་བརྒྱུད་ཀྱི་བླ་མ་དམ་པ་དེ་རྣམས་ཀྱིས་
ཐུགས་ཉམས་སུ་བསྟར་བ་ལས་མཆོག་གི་ས་ལ་བཞུགས་པ་ཤ་སྟག་བར་མ་ཆད་དུ་བྱོན་པ་ལགས། བརྒྱུད་པ་དེ་ལས་བྱུང་བའི་གདམས་པ་འདི་ཉིད་ཀྱི་དབང་དུ་བྱས་ན། བཀའ་རྩིས་ལས། བླ་མའི་སྒྲུབ་ཐབས་མོས་གུས་ཆེས་མང་གི །རང་དང་དབྱེར་
མེད་བླ་མ་སྒྲབ་པའི་ཐབས། །དེ་གང་ཞེ་ན་བླ་མ་གསང་འདུས་སྐོར། །མཐར་ཐུག་ཡིན་ནོ་སྙིང་གི་དཀྱིལ་དུ་ཆོངས། །ཞེས་དང་། ང་སྒྲུབ་སངས་རྒྱས་ཐམས་ཅད་འགྲུབ། །ང་མཐོང་སངས་རྒྱས་ཐམས་ཅད་མཐོང་། །ང་ནི་བདེ་གཤེགས་འདུས་པ་
ཡིན༑ །ཞེས་གསུངས་པ་ལྟར་སྤྱིར་གཏེར་ཁ་འདི་ལ་བླ་མ་སྒྲུབ་པའི་བཀའ་བབས་ཤིང་ཁྱད་པར་དུ་འཕགས་པར་གསུངས་པའི་མཚན་གཞི་ཡང་བླ་མ་གསང་བ་འདུས་པའི་སྐོར་འདི་ཉིད་ཡིན་ལ། དེའི་ནང་ནས་ཀྱང་རྩ་བ་ལྟ་བུར་གྱུར་པ་ཐོད་ཕྲེང་རྩལ་སྒོས
སྒྲུབ་དང་འབྲེལ་བ་ཟླུམ་པོ་བཞིའི་དབང་བསྐུར་དུ་གྲགས་པ་སྟེ། རིག་འཛིན་འདུས་པ་རྩ་བའི་རྒྱུད་ལས། ་རྡུལ་ཚོན་མེ་ལོང་བུམ་པ་དང་། །གཏོར་མ་ལ་སོགས་རྫས་དག་ལ། །བརྟེན་ནས་མཚན་ཉིད་ཀུན་ལྡན་པའི། །བླ་མའི་བྱིན་རླབས་དབང་བསྐྱར་
ན༑ །དཀྱིལ་འཁོར་ཀུན་གྱི་སྙིང་པོ་མཆོག །བཞི་པའི་དེ་ཉིད་དབང་བཞི་ཐོབ། །ཅེས་གསུངས་པ་ལྟར་སྒྲུབ་པར་བྱེད་པ་ཡིན་ལ། དེ་ལ་སློབ་དཔོན་གྱི་བྱ་བ་རྣམས་སྔོན་དུ་སོང་། ཁྱེད་རང་རྣམས་ཀྱི་ངོ་སྐལ་དུ་གྱུར་པ་ལ་བྱིན་རླབས་དབང་བསྐུར་ཟབ་མོ་

༄༅། །ཞུ་བའི་ཡོན་དུ་མཎྜལ་འབུལ་བར་ཞུ་ཞེས་བརྗོད། སློབ་མས་ཀྱང་མཎྜལ་ཕུལ། ཨོཾ་ཙཀྵརྦནྡྷ་བཱ་ར་མ་ཎཱ་ཡ་སྭཱ་ཧཱས་མིག་དར་བཅིང་། ཕྱག་ལེན་བསྡུས་པའི་སྐབས་མིག་དར་འཆིང་གྲོལ་དང་མེ་ཏོག་གཏད་འབུལ་མི་མཛད། ཨཱཿ ཁཾ་ཝཱི་རས་མེ་ཏོག་
གཏད་ལ། དེ་ནས་གསོལ་བ་འདེབས་པ་འདིའི་རྗེས་ཟློས་མཛོད། རྡོ་རྗེ་སློབ་དཔོན་དགོངས་སུ་གསོལ། བདག་མིང་འདི་ཞེས་བྱ་བ་གུ་རུ་ཐོད་ཕྲེང་རྩལ་གྱི་དབང་དང་བྱིན་རླབས་ལ་འཇུག་པས་རྡོ་རྗེ་ཐོད་ཕྲེང་རྩལ་དགོངས་སུ་གསོལ། བདག་གི་ལས་
དང་ཉོན་མོངས་པ་ཐམས་ཅད་དག་པར་བྱིན་གྱིས་རློབ་ཏུ་གསོལ། ཁམས་གསུམ་འཁོར་བ་ལས་དབུགས་དབྱུང་བ་དང་། གཟེངས་བསྟོད་པ་དང་། འཁོར་བའི་རྒྱ་མཚོ་ཆེན་པོ་ལས་བསྒྲལ་བར་བྱིན་གྱིས་རློབ་ཏུ་གསོལ། འགྲོ་བའི་དེད་དཔོན་དུ་དབང་
བསྐར་དུ་གསོལ། ཞེས་ལན་གསུམ་གྱིས་གསོལ་བ་གདབ། དེ་ནས་སྐྱབས་སེམས་དང་སྡོམ་པ་བཟུང་བ་ནི། བླ་མ་དང་དཀྱིལ་འཁོར་གྱི་གཙོ་བོ་གཉིས་སུ་མེད་པའི་སྟེང་གི་ཆ་ལ་བརྒྱུད་པའི་བླ་མ་རྣམས་དང་མཐའ་སྐོར་དུ་ཡི་དམ་དཀྱིལ་འཁོར་གྱི་ལྷ་
ཚོགས་སངས་རྒྱས་དང་བྱང་སེམས་དཔའ་བོ་རྣལ་འབྱོར་མའི་ཚོགས་ཐམས་ཅད་སྤྲིན་ཕུང་གཏིབས་པ་བཞིན་བཞུགས་པར་བསམས་ལ། བདག་གཞན་སེམས་ཅན་ཐམས་ཅད་བྱང་ཆུབ་མ་ཐོབ་ཀྱི་བར་དུ་སྐྱབས་སུ་མཆིའོ་སྙམ་པའི་སྒོ་ནས་འདིའི་རྗེས་ཟློས་
མཛོད༑ ན་མོ། བླ་མ་བདེ་གཤེགས་འདུས་པའི་སྐྱ། །སོགས་ལན་གསུམ། སེམས་ཅན་ཐམས་ཅད་སངས་རྒྱས་ཀྱི་གོ་འཕང་ལ་འགོད་པར་བྱ། དེའི་ཆེད་དུ་ལམ་ཟབ་མོ་བླ་མའི་དཀྱིལ་འཁོར་དུ་ཞུགས་ནས་ཉམས་སུ་བླང་བར་བགྱིའོ་སྙམ་པས་འདིའི་

རྗེས་ཟློས་མཛོད། སེམས་བསྐྱེད་འགྲོ་བ་ཀུན་དོན་དུ། །སོགས་ལན་གསུམ། དེ་ནས་རྩ་བའི་དམ་ཚིག་བཟུང་ཞེས་པ་ནི་སྡོམ་བཟུང་སྟེ་དམ་ཚིག་དང་སྡོམ་པའང་ལྡོག་པས་དབྱེ་བ་ཙམ་སྟེ་དོན་དུ་བསྒྲུབ་བྱ་སྤོང་བ་དང་དགག་བྱ་སྒྲུབ་པ་གཉིས་འགོག་པའི་
སེམས་པ་ནི་སྡོམ་པ་དང་། རྡོ་རྗེ་འཛིན་པའི་བསླབ་པའི་མཐའ་ལས་མི་འདའ་བ་ནི་དམ་ཚིག་ཡིན་པས། དེའི་དོན་དུ་སྔར་གྱི་སྐྱབས་ཡུལ་རྣམས་ཀྱི་སྤྱན་སྔར་ཚིག་ཕྱིར་སེམས་རྩེ་གཅིག་པས་འདིའི་རྗེས་ཟློས་མཛོད། ན་མོ། བླ་མ་སངས་རྒྱས་འཁོར་དང་
བཅས༑ །ཀུན་ནས་བདག་ལ་དགོངས་སུ་གསོལ། །བླ་མ་དཀོན་མཆོག་རྣམ་གསུམ་མོ། །བྱང་ཆུབ་མ་ཐོབ་བར་དུ་ནི། །སྐྱབས་ཀྱི་མཆོག་ཏུ་གཟུང་བར་བགྱི། །སྔོན་ནས་བསགས་པའི་སྡིག་སྒྲིབ་བཤགས། །འགྲོ་དོན་སངས་རྒྱས་ཐོབ་བྱ་སྙམ།
སྨོན་པའི་བྱང་ཆུབ་སེམས་བསྐྱེད་ཅིང་། །སེམས་ཅན་ཡོངས་སུ་སྨིན་བྱའི་ཕྱིར། །འཇུག་པའི་བྱང་ཆུབ་སེམས་བསྐྱེད་དེ། །གསང་སྔགས་སྤྱོད་པ་རླབས་ཆེན་སྤྱད། །དོན་དམ་སྤྲོས་བྲལ་བྱང་ཆུབ་སེམས། །རང་བྱུང་མཐའ་བྲལ་སྟོང་གསལ་སྒོམ། །
ཞེས་ལན་གསུམ། དེ་ནས་ཡེ་ཤེས་དབབ་པ་ནི། ཁྱེད་རང་རྣམས་ལུས་གནད་སྐྱིལ་ཀྲུང་དྲང་པོར་བསྲང་། རླུང་ཁ་སྦྱོར་དུ་བཟུང་ནས་དམིགས་པ་འདི་ལྟར་མཛོད། སྙིང་གར་སེམས་གཟུང་འཛིན་གཉིས་སུ་མེད་པའི་ཡེ་ཤེས་ཀྱི་རང་མདངས་བླ་མ་རྡོ་རྗེ་
འཆང་ཡབ་ཡུམ་དྭངས་གསལ་འོད་ཀྱི་སྐུ་ཅན་དུ་གསལ་བའི་ཐུགས་ཀར་གཡུང་དྲུང་དམར་པོའི་ལྟེ་བར་ཟླ་བ་ལ་ཡཾ་དང་ཡན་ལག་བཞི་ལ་ཧ་རི་ནི་སས་མཚན་པར་གྱུར། སློབ་དཔོན་གྱིས་ཡཾ་ཞེས་བརྗོད་པས་སློབ་མའི་སྙིང་གའི་ཡཾ་བསྐུལ་རླུང་གཡོས་

༄༅། །གཡུང་དྲུང་དུ་གཡོན་དུ་ཤུགས་དྲག་པོར་འཁོར་བ་ལ་སེམས་གཏད། དེའི་ཚེ་ཡེ་ཤེས་པ་སྐྲ་དང་ཡིག་འབྲུ་ཕྱག་མཚན་གྱི་རྣམ་པ་ཅན་འོད་ཟེར་གྱི་ཕུང་པོར་འབར་བ་ཁ་ཆར་བུ་ཡུག་འཚུབས་པ་བཞིན་དུ་བྱོན་ནས་ཁྱེད་རང་
རྣམས་ལ་སིབ་སིབ་ཐིམ་པར་གྱུར་སྙམ་པའི་མོས་པ་གྱིས་ཞེས་བརྡ་སྦྱར་ལ། རྩ་སྔགས་ཀྱི་མཐར་ཛྙཱ་ན་ཨཱ་བེ་ཤ་ཡ་ཨ་ཨཱཿ ཞེས་བཏགས་པ་བཟླ་ཞིང་རོལ་མོ་དང་བཅས་པས་བྱིན་ཕབ། དེས་མ་ཕེབས་ན་སླར་ཡང་། ༀ་ཨཱཿ ཧཱུྃཧྲཱིཿཧཱུྃ་ཧཱུྃ་ཨཱཿ
ཧཱུཾ༑ བཞེངས་ཤིག་རྗེ་བཙུན་པདྨ་བཞེངས། །དགོངས་ཤིག་བླ་མ་སློབ་དཔོན་དགོངས། །རིག་འཛིན་གནས་ནས་སྐུ་བསྐྱོད་ལ། །བྱིན་གྱིས་བརླབ་ཕྱིར་གཤེགས་སུ་གསོལ། །གནས་མཆོག་འདི་རུ་བྱིན་ཕོབ་ལ། །སྒྲུབ་མཆོག་བདག་ལ་དབང་བཞི་
སྐུར༑ །བགེགས་དང་ལོག་འདྲེན་བར་ཆད་སོལ། །མཆོག་དང་ཐུན་མོང་དངོས་གྲུབ་སྩོལ། །བཞེངས་ཤིག་ཡི་དམ་ལྷ་ཚོགས་བཞེངས། །དགོངས་ཤིག་རྒྱལ་བ་རིགས་ལྔའི་ཚོགས། །ཆོས་ཀྱི་དབྱིངས་ནས་སྐུ་བསྐྱོད་ལ། །བྱིན་གྱིས་བརླབ་ཕྱིར་
གཤེགས་སུ་གསོལ། །གནས་མཆོག་འདི་རུ་བྱིན་ཕོབ་ལ། །སྒྲུབ་མཆོག་བདག་ལ་དབང་བཞི་སྐུར། །བགེགས་དང་ལོག་འདྲེན་བར་ཆད་སོལ། །མཆོག་དང་ཐུན་མོང་དངོས་གྲུབ་སྩོལ། །བཞེངས་ཤིག་ཡེ་ཤེས་མཁའ་འགྲོ་བཞེངས། །དགོངས་
ཤིག་ཌཱ་ཀི་སྡེ་ལྔའི་ཚོགས། །དུར་ཁྲོད་གནས་ནས་སྐུ་བསྐྱོད་ལ། །བྱིན་གྱིས་བརླབ་ཕྱིར་གཤེགས་སུ་གསོལ། །གནས་མཆོག་འདི་རུ་བྱིན་ཕོབ་ལ། །སྒྲུབ་མཆོག་བདག་ལ་དབང་བཞི་སྐུར། །བགེགས་དང་ལོག་འདྲེན་བར་ཆད་སོལ། །མཆོག་དང་

ཐུན་མོང་དངོས་གྲུབ་སྩོལ། །རྒྱས་པར། ཨྃཨོཾ སྐུ་ཡིས་བྱིན་གྱིས་རློབ་ཏུ་གསོལ། །སོགས་ཀྱང་བརྗོད་ཅིང་།.ཉང་གཏེར་ཕག་མོ་ཞལ་གཉིས་མ་ལྟར། བྱི་ལ་ནག་པོའི་བྲུན། པདྨ་རཀྟ། ཤ་ཆེན། གུ་གུལ། ཀླད་པ། བདུད་རྩི་ལྔ། རང་གི་སྐྲ་རྣམས་
བསྲེགས་པའི་དུད་པས་བདུག་ཅིང་རོལ་མོའི་སྒྲ་ཡུན་རིང་བྱའོ། །དེའི་ཚེ་སྐུ་ཕེབས་ན་འཕར་གཡོ། གསུང་ཕེབས་ན་སྨྲ་རྒོད། ཐུགས་ཕེབས་ན་བརྗོད་མེད་ཀྱི་རྟོགས་པ་སྐྱེ་ཞིང་། ཉམས་ཐོད་རྒལ་དུ་འབར་ན་དེ་ཉིད་སྐྱོང་དུ་བཅུག ཏིཥྛ་བཛྲ་ཞེས་སྤྱི་བོར་
རྡོ་རྗེ་བཞག་པས་བརྟན་པར་བྱིན་གྱིས་བརླབ། ཨོཾ་པྲ་ཏཱིཙྪ་བཛྲ་ཧོ ཞེས་པས་མེ་ཏོག་འབུལ་དུ་བཅུག་ལ་རིགས་ངོས་བཟུང་། པྲ་ཏི་གྲྀ ཧྞ་ཨི་མཾ་སཏྭ་མ་ཧཱ་བཱ་ལ། ཞེས་མེ་ཏོག་སློབ་མའི་མགོ་བོར་བཅིང་། ཨོཾ་ཛྙཱ་ན་ཙཀྑུ པྲ་བེ་ཤ་ཡ་ཕཊ། ཅེས་མིག་
དར་བསལ། རྟེན་དང་བརྟེན་པའི་དཀྱིལ་འཁོར་ཐམས་ཅད་བསྟན་ལ་ལྷ་ངོ་སྤྲད། དེ་ནས་དབང་དངོས་གཞིའི་དོན་དུ་མཎྜལ་ཕུལ་ལ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་སངས་རྒྱས་དགོངས་སུ་གསོལ། །ཇི་ལྟར་སྔོན་གྱི་སངས་རྒྱས་
རྣམས༑ །བླ་མའི་རྗེས་གནང་དབང་ཐོབ་ནས། །སངས་རྒྱས་ས་ལ་གཤེགས་པ་ལྟར། །དེ་རྗེས་བདག་ཀྱང་འཇུག་པར་འཚལ། །བདག་ལ་དབང་བསྐུར་མཛད་དུ་གསོལ། །ཞེས་ལན་གསུམ་གསོལ་བ་བཏབ་ལ་མེ་ཏོག་འཐོར། དེ་ནས་དབང་བསྐུ
བ་དངོས་ནི། འདི་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་ཡང་གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་རྣམས་རིམ་པ་བཞིན་དབང་བཞིའི་བདག་ཉིད་ཅན་དུ་བསྐུར་བ་ལ་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་ལ། དེ་ལ་

༄༅། །དང་པོ་བུམ་པས་དབང་བསྐུར་བ་ནི། བླ་མ་དང་དཀྱིལ་འཁོར་གྱི་ལྷ་དབྱེར་མ་མཆིས་པས་འདི་ལྟར་དབང་རྣམས་རིམ་པ་བཞིན་བསྐུར་བ་ལས་སྤང་བྱའི་དྲི་མ་རྣམས་དག་ཅིང་ཐོབ་བྱའི་ཡོན་ཏན་ཐམས་ཅད་ཐོབ་པར་གྱུར་སྙམ་
པའི་མོས་པ་མཛོད། ཨོྃ་བུམ་པ་སྤྲོས་བྲལ་ཟླུམ་པོ་ན། །སྐྱེ་མེད་བྱང་ཆུབ་སེམས་ཀྱི་ཆུས། །རྣམ་རྟོག་མ་རིག་དྲི་མ་བཀྲུ། །ཆོས་སྐ་སྤྲོས་བྲལ་བདེ་ཆེན་ཆུས། །གཟུང་འཛིན་འཁོར་བའི་བག་ཆགས་བཀྲུ། །རང་བྱུང་ཡེ་ཤེས་སེམས་ཉིད་ནུས།
དུག་ལྔ་དུག་གསུམ་དྲི་མ་བཀྲུ། །ཉོན་མོངས་བག་ཆགས་ཀུན་བྱང་ནས། །དབང་བཞིའི་ཡེ་ཤེས་རྫོགས་པར་ཤོག །ཨོཾ་ཨཱཿ ཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿསིདྡྷི་ཕ་ལ་ཧཱུྃ་ཨཱཿགུ་རུ་དེ་བ་ཌཱ་ཀི་ནཱི་ཀཱ་ཡ་ཝཱ་ཀ་ཙིཏྟ་ཨ་བྷི་ཥིཉྩ་ཨོཾ་ཨཱཿ ཧཱུྃ
ཧྲཱིཿ ཞེས་ལན་གསུམ་བརྗོད། དང་པོ་སྤྱི་བོར་བཞག་ནས་ཁྲུས་བྱས་པ་བུམ་དབང་། གཉིས་པས་མགྲིན་པར་གཏད་ནས་བུམ་ཆུ་བླུད་པ་གསང་དབང་། སྙིང་གར་གཏད་ནས་ཚིག་དོན་སྤྲད་པ་ནི། སེམས་ཉིད་སྤྲོས་པ་ཐམས་ཅད་དང་བྲལ་བར་མཚོན་པའི་
བུམ་བ་ཟླུམ་པོ། སྐྱེ་མེད་རྟོགས་པ་དོན་དམ་མཚོན་བྱེད་ཆུས་བཀང་སྟེ་དབང་བསྐུར་བས། དུག་གསུམ་བག་ཆགས་དང་བཅས་དག་པར་ཤེས་པ་ནི་ཤེས་རབ་ཡེ་ཤེས་ཀྱི་དབང་། དེས་བདེ་གསལ་མི་རྟོག་པའི་ཉམས་སྐྱེས་པ་ནི་དབང་བཞི་པའོ། །གཉིས་
པ་གསང་བའི་དབང་ནི། ཐོད་པ་སྤྱི་བོར་བཞག་ལ། ཨཱཿ ཐོད་པ་ཟླུམ་པོ་ཆོས་ཀྱི་དབྱིངས་ཀྱི་ངང་། །འཆི་མེད་བདུད་རྩི་ཆང་གིས་རབ་ཏུ་བཀང་། །ཤ་ལྔ་བདུད་རྩི་རིགས་ལྔ་ཡེ་ཤེས་ལྔ། །ཉོན་མོངས་བདུད་འཇོམས་རིགས་ལྔ་སྐུ་ལྔར་བསྐྱེད།

གཉིས་མེད་ངང་དུ་ཆོས་ཉིད་རོལ་པར་སྦྱོར། །མ་བཅོས་རང་བྱུང་བདེ་ཆེན་བྱང་ཆུབ་སེམས། །ཆོས་ཉིད་བདུད་རྩི་རྣམ་རྟོག་བདུད་ལས་རྒྱལ། །དབང་བཞིའི་ཡེ་ཤེས་རྫོགས་པའི་དབང་ཐོབ་ཤོག །རྩ་སྔགས་ལན་གསུམ་བརྗོད་ལ། དང་པོ་ཐོད་པ་སྤྱི་
བོར་བཞག་པ་བུམ་དབང་། གཉིས་པས་མགྲིན་པར་གཏད་ནས་བདུད་རྩི་བླུད་པ་གསང་དབང་། སྙིང་གར་གཏད་ནས་ཚིག་དོན་ངོ་སྤྲད་པ་ནི། སེམས་ཆོས་དབྱིངས་ཐིག་ལེ་ཉག་གཅིག་མཚོན་པའི་ཐོད་པ་ཟླུམ་པོའི་ནང་དུ།གཞི་ཉོན་མོངས་ལྔ་ངོ་བོ་ཤ་
སྒྲུབ་
ལྔ་བདུད་རྩི་ཡེ་ཤེས་ལྔར་རང་རིག་པ་སྐུ་ལྔའི་བདག་ཉིད་འཆི་མེད་ཀྱི་གོ་འཕང་བརྙེས་པ་མཚོན་བྱེད་བདུད་རྩིས་དབང་བསྐུར་བས། མཚན་འཛིན་གྱི་རྣམ་རྟོག་དག་པར་ཤེས་པ་ནི་ཤེས་རབ་ཡེ་ཤེས་ཀྱི་དབང་། དེས་བདེ་གསལ་མི་རྟོག་པའི་ཉམས་སྐྱེས་པ་
ཐབས་
ནི་དབང་བཞི་པའོ། །གསུམ་པ་མེ་ལོང་གི་དབང་ནི། ཧཱུཾ། མེ་ལོང་ཟླུམ་པོ་ཆོས་དབྱིངས་དྲི་མ་མེད། །དག་ཅིང་གསལ་ལ་རྙོག་པ་མེད་པར་དྭངས། །གཟུགས་བརྙན་གསལ་ལ་ངོས་བཟུང་འཛིན་པ་བྲལ། །སེམས་ཉིད་རྣམ་དག་གསལ་ལ་མི་རྟོག་
བཏུས་
འགག ༑གཟུང་འཛིན་མཚན་མའི་དངོས་པོའི་ཡུལ་ལས་འདས། །བྱང་ཆུབ་སེམས་ཀྱི་ཆོ་འཕྲུལ་ཅིར་ཡང་སྣང་། །གསལ་སྟོང་མ་འགགས་དབྱིངས་ནས་གསལ་འགྲིབ་མེད། །དབང་བཞིའི་ཡེ་ཤེས་རྫོགས་པའི་དབང་ཐོབ་ཤོག །རྩ་སྔགས་བརྗོད་
པས་སྤྱི་བོར་བཞག མགྲིན་པར་འཇོག་པ་དང་མཉམ་དུ་སློབ་དཔོན་གྱི་སྙིང་ག་ནས་སྔགས་ཀྱི་ཕྲེང་བ་ཐོན་པ་ཞལ་གྱི་སྒོ་ནས་སློབ་མའི་ཁར་ཞུགས་སྙིང་གི་ས་བོན་ལ་ཐིམ་པར་བསྒོམ་དུ་བཅུག་ནས་སྔགས་ཀྱི་རྗེས་ཟློས་ལན་གསུམ་བྱས་ལ། མེ་ལོང་སྤྱི་

༄༅། །བོར་བཞག་པ་བུམ་དབང་། མགྲིན་པར་གཏད་ནས་སྔགས་ཀྱི་རྗེས་གནང་སྦྱིན་པ་གསང་དབང་། སྙིང་གར་བཞག་ནས་རིག་པ་གསལ་ལ་མ་འགགས་པར་གཏད་པ་ནི། སེམས་ཉིད་ཆོས་སྐུ་དྲི་མ་མེད་པ་མཚོན་བྱེད་མེ་ལོང
གཡའ་དག་ཟླུམ་པོ་ལ། ཀུན་རྫོབ་སྒྱུ་མ་ལྟ་བུ་དང་རྣམ་ཀུན་མཆོག་ལྡན་གྱི་སྟོང་ཉིད་ཀྱི་གཟུགས་བརྙན་ཅིར་ཡང་ཤར་བ་མཚོན་བྱེད་ཚོམ་བུ་སྔགས་བཅས་ཀྱིས་བརྒྱན་པས་དབང་བསྐྱར་བས་གསལ་བ་ལ་སྟོང་པས་རྒྱས་ཐེབས་པར་ཤེས་པ་ཤེས་རབ་ཡེ་
གཉིས་ཤེས་ཀྱི་དབང་། སེམས་བདེ་གསལ་ལ་མི་རྟོག་པའི་ཉམས་སྐྱེས་པ་ནི་དབང་བཞི་པའོ། །བཞི་པ་གཏོར་མའི་དབང་ནི། ཧྲཱིཿ གཏོར་སྣོད་བྷནྡྷ་གཞལ་ཡས་ཆོས་ཀྱི་དབྱིངས། །གཏོར་མ་ཡེ་ཤེས་རྣམ་ལྔ་འདོད་ཡོན་ལྔ། །གུ་རུའི་སྐུ་མཆོག་བདེ་ཆེན་
འདུ་འབྲལ་མེད། །རྣམ་དག་བདུད་རྩི་བླ་མ་མཆོད་པའི་རྫས། །གཉིས་མེད་དབྱིངས་སུ་དམ་ཚིག་གཉན་པོ་བསྲེ། །མ་མོ་མཁའ་འགྲོ་དབང་དུ་བསྡུ་བ་དང་། །ཕྲིན་ལས་རྣམ་བཞིས་འགྲོ་བ་འདུལ་སླད་དུ། །སྤྲུལ་པ་མང་པོ་ལས་ལ་འགྱེད་པའི་ཕྱིར། ། £
དབང་བཞིའི་ཡེ་ཤེས་རྫོགས་པའི་ས་ཐོབ་ཤོག །སྔགས་བརྗོད་བཞིན་དུ་གཏོར་མ་སྤྱི་བོར་བཞག་པ་བུམ་དབང་། མགྲིན་པར་གཏད་ནས་གཏོར་ཟན་མྱང་པ་གསང་དབང་། སྙིང་གར་གཏད་དེ་ཚིག་དོན་ངོ་སྤྲད་པ་ནི། སེམས་ཉིད་ཆོས་ཀྱི་དབྱིངས་རིས་སུ་
མ་ཆད་པ་མཚོན་པའི་གཏོར་སྣོད་བྷཉྫ་ཟླུམ་པོའི་ནང་དུ། གང་ཤར་ཐམས་ཅད་བདེ་ཆེན་དུ་རང་རིག་པ་གུ་རུའི་སྐུ་དང་འདོད་ཡོན་རྣམ་ལྔ་ཡེ་ཤེས་ལྔའི་རང་བཞིན་ཏུ་རྣམ་པར་དག་པ་བདུད་རྩིའི་མཆོད་རྫས་དབྱེར་མེད་དུ་མཚོན་པ་གཏོར་མའི་དབང་བསྐུར་

བས༑ སེམས་ཉིད་སྣང་སྟོང་ཟུང་འཇུག་ཏུ་རྟོགས་པས་འཁོར་འདས་གཉིས་མེད་ཀྱི་དབྱིངས་ཨུ་དམ་ཚིག་གཉན་པོ་འདྲེས་པས་ཕྱི་ནང་གི་མ་མོ་ཌཱ་ཀི་དབང་དུ་འདུས་ཏེ་ཕྲིན་ལས་བཞིས་འགྲོ་བ་མ་ལུས་པ་འདུལ་བའི་ཕྱིར་དུ་སྤྲུལ་པ་
བར་ཤེས་པ་ནི་ཤེས་རབ་ཡེ་ཤེས་ཀྱི་དབང་། དེས་བདེ་གསལ་མི་རྟོག་པའི་ཉམས་སྐྱེས་པ་ནི་དབང་བཞི་པའོ། །ལྔ་པ་སྐུ་འབག་གི་དབང་བསྐུར་བ་ནི། སྐུ་སྤྱི་བོར་བཞག་ལ། ཨ ཆོས་སྐུ་སྐྱེ་མེད་དབྱིངས་ལས་མ་གཡོས་ཀྱང་། །ལོངས་སྐུ་གསལ་
ཉམ་ཉིད་མ་འདྲེས་གསལ། །སྔོན་ཚེ་པད་འབྱུང་ཁྱེད་དང་སྨོན་ལམ་གཅིག །ད་ལྟ་བདག་དང་སློབ་མའི་སྟངས་ཟུང་ཞིག་།སྲོག་གི་ཕྱིར་ཡང་མོ་བགཏོང་
ལ་མ་འདྲེས་གུ་རུའི་སྐུ། །སྤྲུལ་སྐུ་སྣ་ཚོགས་ཐབས་ཀྱིས་འགྲོ་བ་འདུལ། །སྐུ་་
སྒྲུབ་ལགས་སོ། །ཡེ་ཤེས་དབང་ཆེན་རབ་འབྱམས་བསྐྱར་རྫོགས་ཤོག །རྩ་སྔགས་བརྗོད་པས་སྤྱི་བོར་བཞག། མགྲིན་པར་འཇོག་པ་དང་མཉམ་དུ་མེ་ཏོག་ཕོག་པའི་རིགས་དང་མཐུན་པའི་གསང་མིང་འདོགས་ཏེ་བཛྲ་གུ་རུ་རྩང་ཞེས་པས་མཚོན་ནོ།
ལྟར་སུ་སྤྱི་བོར་བཞག་པ་བུམ་དབང་། མགྲིན་པར་བཞག་སྟེ་གསང་མཚན་བཏགས་པ་ནི་གསང་དབང་། སྙིང་གར་བཞག་སྟེ་བླ་མ་དང་རང་སེམས་དབྱེར་མེད་དུ་ངོ་སྤྲད་པ་ནི། སེམས་ཉིད་ཡེ་ཐོག་མ་ནས་སྐ་བཞི་ལྷུན་གྲུབ་ཏུ་གནས་པའི་
ལ་སྐུ་བཞི་དབྱེར་མེད་མཚོན་པ་གུ་རུའི་སྐུའི་དབང་བསྐུར་བས། རང་ཐ་མལ་དུ་འཛིན་པ་དག་ནས། རང་སེམས་གདོད་ནས་དག་པ་པདྨ་འབྱུང་གནས་དང་འདྲ་ཡང༌། དེ་ལྟར་མ་རྟོགས་པས་སྒོ་གསུམ་ཐ་མལ་དུ་གྱུར་པ་འདི་སྦྱོང་བའི་ཕྱིར

༄༅། །བདག་དང་སློབ་མ་ལ་བྱིན་གྱིས་རློབ་པར་ཤེས་པ་ཤེས་རབ་ཡེ་ཤེས་ཀྱི་དབང་། དེས་བདེ་གསལ་མི་རྟོག་པའི་ཉམས་སྐྱེས་པ་ནི་དབང་བཞི་པའོ། །དེ་ལྟར་རྩ་བའི་དབང་རྣམ་པ་ལྔ་ལ་བཞི་བཞིར་ཕྱེ་བས་ན་རྣམ་པ་ཉི་ཤུས་བྱང་
ཆུབ་པ་ཞེས་བྱ་བ་དབང་བཞིའི་མངོན་པར་རྟོགས་པའི་བྱིན་རླབས་ཐོད་རྒལ་དུ་ཐོབ་པར་འགྱུར་བ་ཡིན་ནོ། །དེས་ན་རྡོ་རྗེ་ཐེག་པའི་དམ་ཚིག་སྤྱི་དང་། ཁྱད་པར་ཡབ་ཀྱི་དབང་རྟགས་སུ་སྐུ་འབག་དང་རྡོ་རྗེ་བཟུང་ཞིང་བཅང་། ཡུམ་གྱི་དབང་རྟགས་སུ་མེ་
ལོང་དང་ཀ་པཱ་ལ་དུམ་བུ་བཞི་པ་འཆང་། ཡབ་ཡུམ་གཉིས་སུ་མེད་པའི་དབང་རྟགས་སུ་ཚེས་བཅུའི་མཆོད་པ་མ་ཆག་པར་གྱིས་ཤིག་ཅེས་བརྗོད། སློབ་མས་ཀྱང་ཁས་བླང་ཞིང་མཎྜལ་འབུལ་ལོ། །འདིའི་དབང་རྫས་སྙིང་གར་འཇོག་སྐབས་ཚིག་དོན་ངོ་
སྤྲོད་རྒྱས་པར་བྱེད་པའི་ལུགས་ཀྱང་ཡོད་པས་སྤྲོ་ན་ཟུར་དུ་བྲིས་པ་ལྟར་བྱའོ། འདི་ནི་ལོ་ཆེན་གསུང་ལས་འབྱུང་བ་ལྟར་དཀྱུས་སུ་བཙུད་དོ། །མིག་དར་འཆིང་འགྲོལ་སོགས་ཚིག་གིས་དངོས་ཟིན་ལ་མེད་ཀྱང་དོན་གྱིས་ཐོབ་པས་སྨོས་སོ། །གོང་དུ། ཚོགས་མཆོད་མ་
བཏང་ན་སྐབས་འདིར་གཏོང་ཞིང་། རྗེས་གཏང་རག་གི་མཆོད་བསྟོད། ནོངས་བཤགས་གཤེགས་གསོལ། ཉེར་བསྡུ་སྨོན་ལམ་ཤིས་བརྗོད་རྣམས་བྱ་སྟེ་ལས་བྱང་བཞིན་ནོ། །གསང་འདུས་བླ་སྒྲུབ་སྙིང་པོའི་བཅུད། །འགྱུར་མེད་བདེ་ཆེན་ལམ་བཟང་
མཆོག ་རྡོ་རྗེའི་གསུང་བཞིན་འཇུག་བདེར་སྤེལ། །སྐལ་བཟང་རྣམས་ཀྱི་ཉམས་སུ་ལོང་། །གསང་འདུས་ཐོད་ཕྲེང་རྩལ་གྱི་སྒོས་སྒྲུབ་དང་འབྲེལ་བ་ཟླུམ་པོ་བཞི་དབང་གི་ལེ་ཚན་ནོ།། ༈ །།བླ་མ་གསང་འདུས་ཀྱི་བསྙེན་ཡིག་ཉུང་གསལ་

བཞུགས་སོ། །ན་མོ་གུ་རུ་པདྨ་ཀ་རཱ་ཡ། འདིར་བླ་མ་གསང་འདུས་ཀྱི་བསྙེན་པ་ཇི་ལྟར་བྱ་བའི་ཟིན་བྲིས་ལ། ཐོག་མར་རྟེན་མཆོད་བཤམ་པ་ནི། གཞི་བདག་ལ་གཏོར་མ་བཏང་སྟེ། དཀྱིལ་འཁོར་གྱི་སྟེགས་བུར་བདུད་རྩི་ལྔས་ཆག་ཆག་བཏབ་པ་
ལ༑ ཐིག་ཚོན་གྱི་ཆོག་དང་ལྡན་པས། དབུས་མཐིང་འདབ་བཞི་ཕྱོགས་མདོག རིན་ཆེན་ཟུར་བརྒྱད་མཐིང་། པད་འདབ་བཅུ་དྲུག་མཛེས་ཚོན་གྱི་མཐར་དུར་ཁྲོད་རྡོ་རྭ་མེ་རིས་བསྐོར་བ་ཙམ་མམ། སྤྲོ་ན་སྒོ་རྫོགས་མ་རྡུལ་ཚོན་གྱིས་བྲི་བའམ་རཾས་བྲིས་
བཀྲམ༑ ཤིན་ཏུ་བསྡུ་ན་ལྷ་གྲངས་ཀྱི་ཚོམ་བུ་བཀོད་པས་ཀྱང་རུང་། དེའི་དབུས་སུ་བུམ་པར་ཆོས་སྨན་དང་མངར་གསུམ་གྱི་གཞི་ལ་སྨན་སྣ་བཏབ་པ་འབྲས་ཕྱེས་བསྒྲིལ་པའི་རིལ་བུ་དམར་པོས་སུམ་གཉིས་ཙམ་ཁེངས་པར་བཀང་ལ། དར་དམར་གྱི་
མགུལ་ཆིངས། ཤུག་པ་དང་རྨ་བྱའི་སྒྲོས་ཁ་བརྒྱན་ཅིང་གཟུངས་ཐག་བཏབ།ས། དེའི་སྟེང་དུ་མཉྫི་ལ་ཐོད་པ་དུམ་གཅིག་ནས་སམ་འབྲས་ཀྱིས་བཀང་བའི་དབུས་སུ་སྒ་རྟེན་རབ་གནས་ཅན་བཙུགས། བུམ་པའི་མདུན་དུ་ཀ་པཱ་ལར་གཏོར་མ་རིན་ཆེན་
འབར་བའམ་མ་འབྱོར་ན་གཏོར་ཟླུམ་པད་འདབ་བཞིས་བསྐོར་བ་བཤམས། གཞན་ཡང་སྲུང་མའི་གཏོར་མ། སྨན་རག ཉེར་སྤྱོད་སོགས་བཀོད་ལེགས་པར་བཤམས་ཞིང་། དེ་དང་ཁ་སྤྲོད་ཀྱི་ཚུལ་དུ་རང་གི་སྟན་དང་རྡོར་དྲིལ་སོགས་ཡོ་བྱེད་རྣམས་
ཚང་བར་འདུ་བྱ། སྤྲོ་ན་གུར་སྒྲོམ་དང་སྟེང་འོག་གི་འཁོར་ལོ་སོགས་ཀྱང་བྱ་དགོས་མོད། ཀུ་སཱ་ལིའི་བསྙེན་སྒྲུབ་ལ་འདི་ཙམ་གྱིས་ཆོག་ཤེས་པར་བྱ། དགོང་ཐུན་ནས་སྒྲུབ་པ་ལ་འཇུག་སྟེ། སྒོ་དྲུང་དུ་ཐོ་བརྩིག བགེགས་གཏོར་བརླབས་ཤིང་བསྔོས་

༄༅། །ལ། རང་རྟ་མགྲིན་དུ་གསལ་བའི་སྐ་ལས་རང་འདྲའི་ཁྲོ་བོའི་སྤྲིན་སྤྲོས་ཏེ་བགེགས་བསྐྲད་ཅིང་། དེ་ལྟར་སྤྲོས་པའི་ཁྲོ་བོའི་ཚོགས་ཀྱིས་ཕྱོགས་མཚམས་ཁྱབ་པར་བཅིངས་ཏེ་བསྲུང་། དེ་ནས་ལས་བྱང་ལྟར་མདུན་རྟེན་
བསྐྱེད༑ སྐྱབས་སེམས་སྔོན་འགྲོས་བཤགས་པ་དང་། མཎྜལ་སོགས་ཀྱིས་མཆོད་ཅིང་བླ་མའི་གསོལ་འདེབས་དང་དབང་བཞི་ལེན་པ་རྣམས་བྱས་ལ་ཚོགས་ཞིང་རང་ལ་བསྟིམས་ནས་དབང་དོན་བསྐྱང་། དེ་ནས་དངོས་གཞི་ནི། བདག་དང་མདུན་རྟེན་
དབྱེར་མེད་དུ་དཀྱིལ་འཁོར་གྱི་དབུས་སུ་རྟ་མགྲིན་བསྒོམས་པའི་ཕྱོགས་བཞིར་པད་འདབ་ལ་རིགས་བཞི་ཡབ་ཡུམ། རྟ་མགྲིན་གྱི་དབུ་ཐོག་ཏུ་བླ་མ་རྡོ་རྗེ་སེམས་དཔའ་ཡབ་ཡུམ། དེའི་མདུན་དང་ཕྱོགས་བཞིར་ཐོད་ཕྲེང་རིགས་ལྔ། དེའི་ཕྱི་རོལ་ལ་རིན་
ཆེན་ཟུར་བརྒྱད་ཀྱི་ཐད་ཀའི་སྟེང་གི་བར་སྣང་ལ་མཚན་བརྒྱད། དེའི་མཐར་མོས་བསྐྱེད་ཙམ་གྱིས་རྩ་བརྒྱུད་ཀྱི་བླ་མའི་ཚོགས་དང་། པད་འདབ་བཅུ་དྲུག་ལ་ཡི་དམ་ལྷ་དང་རིག་འཛིན་མཁའ་འགྲོ་ཆོས་སྐྱོང་རྣམས་སྤྲིན་གཏིབས་པ་བཞིན་དུ་བསྒོམས་
ཤིང་༑ དེ་ཐམས་ཅད་དུ་མར་སྣང་ཡང་རང་གི་སེམས་ཉིད་བླ་མ་རྡོ་རྗེ་སེམས་དཔའི་རང་བཞིན་དུ་རྣམ་པར་དག་པའི་རྩལ་སྣང་ཙམ་དུ་ཐག་བཅད་ནས། མ་འདྲེས་ཡོངས་རྫོགས་མེ་ལོང་ནང་གི་གཟུགས་བརྙན་བཞིན་གསལ་སྟོང་ཞེན་བྲལ་ཏུ་བསྒོམ་པར་བྱ་
བ་གཅེས་སོ། །དེ་ཡང་ཡེ་ཤེས་པ་སྤྱན་དྲངས་ཤིང་བཞུགས་གསོལ་ཕྱག་མཆོད་རྣམས་བྱས་རྗེས། སྣང་སྲིད་གཞལ་ཡས་བླ་མ་ལྷ༔ ཞེས་སོགས་ཀྱིས་སྣང་སྲིད་སྣོད་བཅུད་ཐམས་ཅད་རྟེན་དང་བརྟེན་པའི་དཀྱིལ་འཁོར་ཆུ་ཟླའམ་འཇའ་ཚོན་ལྟར་སྣང་ལ་

རང་བཞིན་མེད་པར་གསལ་བ་ལ་འཛིན་མེད་དུ་སེམས་བཟུང་སྟེ། སྤྱི་གཙུག་གི་བླ་མ་རྡོ་རྗེ་སེམས་དཔའི་སྤྱི་བོའི་ཨཾ་སོགས་ལས་འོད་ཟེར་སྤྲོ་བསྡུས་དབང་བཞི་ལེན་པའི་དམིགས་པ་སྦྱར་ཏེ། བཟླ་བྱའི་སྔགས། ཨོཾ་ཨཱཿ ཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་
བཛྲ་ས་མ་ཡ་ཛཿ སིདྡྷི་ཕ་ལ་ཧཱུྃ་ཨཱཿ ཞེས་པ་ཁོ་ནར་ཐུན་བཞིར་བཅད་ནས་དུས་བསྙེན་ཟླ་བ་གསུམ། གྲངས་ས་ཡ་རྗེས་ལ་བགྲང་བའི་ལུགས་ལྟར་བྱེ་བ་གཅིག་སྟེ་འབུམ་ཕྲག་བཅུ། མཚན་མའི་བསྙེན་པ་ནི་དངོས་ཉམས་རྨི་ལམ་གང་རུང་དུ་སློབ་
དཔོན་ཆེན་པོ་པདྨའི་ཞལ་མཇལ་བ་སོགས་སོ། །བསྙེན་པ་དེ་གསུམ་གང་རུང་སྔོན་དུ་སོང་བས་ལས་སྦྱོར་གྱི་བཟླས་པ་བྱེད་པར་འདོད་ན། ཐོད་ཕྲེང་རིགས་ལྔ་བསྒོམས་པའི་འཕྲོ་འདུས་བཟླ་བའམ། ཁྱད་པར་སྙན་བརྒྱུད་ཞག་བདུན་མའི་ཞལ་ཤེས་སྦྱོར་
ཚུལ་གྱི་གནད་ཤེས་པར་བྱའོ། །གང་ལྟར་ཡང་། བཟླས་པའི་ཐུན་འཇོག་དུས་ལས་བྱང་བཞིན་དུ་རྩ་བའི་བཞི་པ་དགོངས་པ་བསྐྱང་བ་ལ་མཉམ་པར་འཇོག་ཅིང་། དྲུག་པ་དངོས་གྲུབ་བླང་བ་བསྙེན་པ་ཐོན་ཁར་བྱེད་པ་ཡིན་མོད། འདིར་ས་ཁོངས་འཛིན
བྱེད་ཙམ་དུ་སྔར་བཤམས་པའི་བུམ་པའི་གཟུངས་ཐག་ནས་བཟུང་སྟེ། གསང་སྔགས་ཤམ་བུ་ཅན་ཉེར་གཅིག་ཙམ་རེ་བཟླས་རྗེས་ཚོགས་བྱེད་ན་ལས་བྱང་དུ་མཆོད་པའི་སྐབས་སུ་གསུངས་ཀྱང་བསྙེན་པའི་སྐབས་སུ་འདིར་བྱེད་པའི་ཕྱག་ལེན་ལྟར་བྱས་
ལ༑ དཀྱུས་ལྟར་གཏོར་སྨན་རཀྟས་མཆོད་ཅིང་། བསྟོད་བསྐུལ་རྣམས་ཀྱི་མཐར། ཆོས་སྲུང་གི་གཏོར་ཆོག་རྣམས་བྱས་ལ་ཚོགས་ལ་རོལ་ཞིང་། ཚོགས་ལྷག་མ་བསྔོས་ནས་བཙོན་དུ་བཟུང་། ཐུན་བསྡུ་བ་ན། སྤྱི་བོའི་བླ་མ་རྡོ་རྗེ་སེམས་དཔའ་ལ་

༄༅། །རྟེན་བཅས་ཏེ་ཡིག་བརྒྱ་ཅུང་ཟད་བཟླས་པས་བཟོད་པར་གསོལ་ནས། དཀྱིལ་འཁོར་གྱི་འཁོར་ལོ་སྤྱི་བོའི་བླ་མ་ལ་འདུས། དེ་ཉིད་རང་ལ་བསྟིམས་ནས་མི་དམིགས་པའི་ངང་ལ་མཉམ་པར་བཞག སླར་ཡང་རྟ་མགྲིན་གྱི་
སྐུར་ཆུ་ལས་ཉ་ལྡང་བ་ལྟར་ལངས་ལ་སྨོན་ལམ་བརྗོད་ཅིང་། སྤྱོད་ལམ་ལ་འཇུག་གོ དེ་ལྟར་ཐུན་བཞིར་བཅད་པ་ལས། ཚོགས་དང་ཆོས་སྲུང་གི་གཏོར་ཆོག་དགོང་ཐུན་ནམ་སྲོད་ཐུན་གྱི་རྗེས་གང་རུང་ལས་ཐུན་གཞན་རྣམས་ལ་མི་དགོས། ཐུན་
མཚམས་ཐམས་ཅད་དུའང་ལྷའི་གསལ་སྣང་དང་ཡ་མ་བྲལ་བས་སྔགས་ཅི་ནུས་བཟླ་ཞིང་གྲངས་ལ་མི་བརྩི། ཉལ་དུས་ཀྱི་དཀྱིལ་འཁོར་བསྡུས་ནས་མི་དམིགས་པའི་ངང་ལ་ཉལ། ཐོར་ཐུན་ལ་སྔགས་སྒྲས་སད་དེ་ཐུན་མཚམས་ཀྱི་ལྷར་ལངས་ནས་ཐུན་༢
ལ་འཇུག བཟའ་བཏུང་ཡེ་ཤེས་ཀྱི་བདུད་རྩིར་བརླབས་ཏེ་ནང་གི་སྦྱིན་སྲེག་གིས་རོལ། དེ་ལྟ་བུས་མཚན་དུས་གྲངས་ཀྱི་བསྙེན་པ་གང་རུང་ཐོན་པ་དང་། སང་ནང་པར་གྲོལ་རྒྱུའི་དགོང་ཐུན་ནས། དངོས་གྲུབ་ཀྱི་རྫས་རྣམས་བཤམས་ཤིང་། ཐུན་
མཐར་འཁོར་འདས་ཀྱི་ཡོན་ཏན་ཐམས་ཅད་བསྡུས་ཏེ་སྒྲུབ་གཏོར་དང་དངོས་གྲུབ་ཀྱི་རྫས་ལ་བསྟིམ་པའི་དམིགས་གནད་བཅས་པས་དངོས་གྲུབ་བསྡུ་བའི་ཛབ་བཟླ། ཁྱད་པར་གྲོལ་རྒྱུའི་སྔ་ཐུན་ལ་བཟླས་པ་ཐོན་རྗེས། སླར་ཡང་སྲུང་འཁོར་གསལ་
གདབ༑ རང་ཉིད་རྟ་མགྲིན་གྱི་རྣམ་པར་ལོགས་སུ་བྱེ་བས་དངོས་གྲུབ་ལེན་པ་བྱས་ཏེ། དངོས་གྲུབ་བསྡུ་བའི་བཟླས་པ་སྔར་ལྟར་བྱ། དེ་ནས་མཆོད་བསྟོད་སྔོན་དུ་འགྲོ་བས། བདེ་མཆོག་བདེ་སྤྱོད་ཀྱིས་དངོས་གྲུབ་བསྐུལ་རྗེས་རྩ་སྔགས་ཤམ་བུ་ཅན་
44:

བཟླ་བཞིན་དུ་སྒྲུབ་གཏོར་ལྷར་གསལ་བ་ལས་བྱིན་རླབས་དངོས་གྲུབ་ཀྱི་སྐལ་བ་ཐམས་ཅད་འོད་ཟེར་གྱི་རྣམ་པར་བསྡུས་ཏེ་དབང་བཞི་བླང་ཞིང་། སྒྲུབ་རྫས་རྣམས་གནས་བཞིར་གཏུགས། མཐར་ལྷ་འོད་དུ་ཞུ་བའི་གཏོར་ཟན་བུམ་པའི་རིལ་བུ་སོགས
དངོས་གྲུབ་ཀྱི་རྫས་ལ་རོལ། དེ་ནས་མཇུག་གི་བྱ་བ་ཚོགས་ལྷག་གཏོར་སྐྱོང་སོགས་བྱས་ལ། དཀྱིལ་འཁོར་བསྡུ་ཞིང་བསྔོ་སྨོན་ཤིས་བརྗོད། ཐོ་འགྲོལ་གནས་བསྲུང་བ་སོགས་མཐའ་རྒྱས་རྣམས་གསང་བ་སྤྱིའི་འགྲོས་བཞིན་ཤེས་པར་བྱའོ། །ཞེས་
པའང་འགྱུར་མེད་རྡོ་རྗེས་སོ།། ༈ །།བླ་མ་གསང་འདུས་ཀྱི་བསྙེན་ཡིག་ཟུར་འདེབས་བཞུགས་སོ། །ན་མཿ པདྨ་ཀ་རཱ་ཡ། གསང་འདུས་བླ་མའི་བསྙེན་ཡིག་རྗེ་བླ་མས་མཛད་པར། .མཚན་དུས་གྲངས་གསུམ་གང་རུང་གི་བསྙེན་པ་སྔོན་དུ་འགྲོ་
བས་ལས་སྦྱོར་གྱི་བཟླས་པ་བྱེད་པར་འདོད་ན།ཐོད་ཕྲེང་རིགས་ལྔ་བསྒོམས་པའི་འཕྲོ་འདུས་བཟླ་བའམ། ཁྱད་པར་སྙན་བརྒྱུད་ཞག་བདུན་མའི་ཞལ་ཤེས་སྦྱོར་ཚུལ་གྱིས་གནད་ཤེས་པར་བྱ་གསུངས་པ། སྙན་བརྒྱུད་ཞག་སྙན་བརྒྱུད་ཞག་བདུན་མའི་ཞལ་ཤེས་ཟུར་ཙམ་
ནི༑ ལེ་བརྒྱད་ལས། བསྙེན་དུས་བླ་མ་སྤྱི་བོར་བསྒོམས༔ གསོལ་འདེབས་ཚུལ་དུ་ཛབ་འདི་བཟླས༔ ཨོཾ་ཨཱཿ ཧཱུྃགསུམ་འཕྲོ་འདུ་ཡིས༔ དབང་ཞུ་དངོས་གྲུབ་བླང་བར་བྱའོ༔ ཞེས་བསྙེན་པ་དངོས་གཞི་དང་༔ སྒྲུབ་དུས་བླ་མ་རང་གསལ་
གདབ༔ གསང་སྔགས་འདུས་པའི་སྙིང་པོ་བཟླས༔ ཞེས་པ་འདིར་དགོངས། དེ་ཡང་དུས་བསྙེན་ཟླ་བ་གསུམ་ལྟ་བུ་སོང་བའི་ཐོར་སྲོད་གང་རུང་གི་ཐུན་ནས་འཛུགས་ཤིང་། ཚུལ་ཇི་ལྟར་བྱ་བ་ནི། ཐུན་བཞིའི་སྦྱོར་དངོས་རྗེས་གསུམ་སྔར་ལྟར

༄༅། །ཐོད་ཕྲེང་རྩལ་གྱི་བཟླས་པ་སྟོང་ཕྲག་གམ་བརྒྱ་ཙམ་སྐབས་སྦྱར་བཟླ་བའི་རིང་དམིགས་པའི་འཕྲོ་འདུ་སྔ་མ་བཞིན་བྱ། དེ་རྗེས་སྤྱི་བོའི་བླ་མ་རང་ལ་ཐིམ་པའི་རྐྱེན་གྱིས་རང་ཉིན་བླ་མ་རྡོ་རྗེ་ཐོད་ཕྲེང་རྩལ་ཡབ་ཡུམ་རྒྱན་དང་ཆ་
བྱད་ཡོངས་སུ་རྫོགས་པར་བསྒོམས་པའི་ཡབ་ཀྱི་སྤྱི་བོར་ཀུན་ཏུ་བཟང་པོ་མཐིང་ག་ཞལ་གཅིག་ཕྱག་གཉིས་རྡོར་དྲིལ་འཛིན་པས་ཡུམ་ལ་འཁྱུད་པ། ཡུམ་གྱི་སྤྱི་བོར་ཀུན་ཏུ་བཟང་མོ་གྲི་ཐོད་བསྣམས་པ། ཡབ་ཀྱི་མགྲིན་པར་སྣང་བམཐའ་ཡས་དམར་པོ་
མཉམ་བཞག་གི་སྟེང་བུམ་པ་བསྣམས་པ་ཞབས་རྡོ་རྗེའི་སྐྱིལ་ཀྲུང་། ཡུམ་གྱི་མགྲིན་པར་གོས་དཀར་མོ་དམར་མོ་གྲི་ཐོད། ཡབ་ཡུམ་གཉིས་ཀྱི་སྙིང་དབུས་སུ་དུར་ཁྲོད་ཀྱི་གཞལ་ཡས་ཁང་ཆེན་པོ་རེར་གྱུར་པའི་ནང་ཡབ་ཀྱི་དུར་ཁྲོད་ཀྱི་དབུས་སུ་རྟ་མགྲིན་
དམར་ནག་ཞལ་གཅིག་ཕྱག་གཉིས་པ་གཡས་ཁམས་གསུམ་དབང་སྡུད་ཀྱི་རྒྱས་རྡོ་རྗེ་དང་། གཡོན་དྲིལ་བུ། རལ་པའི་གསེབ་ན་རྟ་མགོ་ལྗང་ཞུར། དུར་ཁྲོད་ཀྱི་ཆས་ཅན་ཞབས་གཡས་བསྐུམ་གཡོན་བརྐྱང་པའི་སྟབས་ཀྱིས་མེའི་དབུས་ན་བཞུགས་
པའི་ཤར་དུ་བཛྲ་ཧེ་རུ་ཀ ལྷོར་རཏྣ། ནུབ་ཏུ་པདྨ། བྱང་དུ་ཀརྨ་ཧེ་རུ་ཀ་བཞིས་བསྐོར་བ་བཞི་པོ་གཡས་རང་རྟགས་དང་གཡོན་དྲིལ་བུ་འཛིན་པ་ཁྲོ་བོའི་ཆས་ཅན། ལྟེ་བར་ཆེ་མཆོག་ཐོད་ཕྲེང་རྩལ་དམར་ནག་ཁྲོ་ཚུལ་རྡོ་རྗེ་རྩེ་ལྔ་གདེངས་པ་གཡོན་ཕུར་
པས་དགྲ་བགེགས་གཟིར་བ་རུས་པའི་རྒྱན་དྲུག་དང་ཐོད་ཕྲེང་གསོལ་བ་སྟག་ལྤགས་ཀྱི་གདན་ལ་ཕྱེད་སྐྱིལ་དུ་བཞུགས་པ། སྐུ་ལས་ཁྲོ་ཆུང་དཔག་མེད་སྤྲོ་ཞིང་མེའི་དབུས་ན་གནས་པའི་ཐུགས་ཀར་རཾ་གྱི་སྟེང་དུ་ཧཱུཾ་མེ་འབར་བ། དེས་རང་གཞན་ཀུན་གྱི་

ལོག་རྟོག་སྲེག་པ། མཁའ་འགྲོ་འབུམ་གྱིས་དེ་ཐམས་ཅད་ཀྱང་ཧཱུཾ་སྒྲ་སྒྲོགས་པ། སྟོང་གསུམ་ཧཱུཾ་སྒྲས་གང་བ། གསང་བའི་སྦུ་གུ་རྡོ་རྗེ་སྔོན་པོ་རྩེ་མོ་གསུམ་པ་ཧཱུྃ་གིས་མཚན་པ། ཡུམ་གྱི་སྙིང་དབུས་ཆོས་འབྱུང་བསྣོལ་མ་རོའི་སྟེར་ན་རྡོ་
རྗེ་ཕག་མོ་ཞལ་གཅིག་ཕྱག་གཉིས་གྲི་གུག་དང་ཐོད་ཁྲག་བསྣམས་པ་སྐུ་མདོག་ནག་པོ། སྤྱི་གཙུག་ན་ཕགཞལ་གྱེན་ལྟ་སྤྱན་གསུམ་མཆེ་གཙིགས་ཐོད་པ་དང་རུས་པའི་རྒྱན་དྲུག་གིས་བརྒྱན་པ། ཤར་དུ་བཛྲ་ཀྲོ་དྷཱི་ཤྭ་རཱི། ལྷོར་རཏྣ། ནུབ་ཏུ་པདྨེ།
དུ་ཀརྨ་བཞི་གྲི་ཐོད། ལྟེ་བ་ན་ཁྲོས་མ་ནག་མོ་གྲི་ཐོད་འཛིན་པ། གསང་གནས་པདྨ་དམར་པོ་འདབ་བཞིའི་ལྟེ་བ་ཨཱཿ ས་མཚན་པ། ཡབ་ཡུམ་གྱི་སྤྱི་གཙུག་ཏུ་བཀའ་བརྒྱུད་ཀྱི་བླ་མ་རྣམས་དང་གུ་རུ་མཚན་བརྒྱད། གྲུབ་ཐོབ་བྱེ་བ་འབུམ་
ZL
དང་བཅས་པ་ཐམས་ཅད་གཅེར་བུ་རུས་པའི་རྒྱན་དྲུག་གསོལ་བ་ཌ་མ་རུ་དང་བདུད་རྩིའི་ཐོད་པ་བསྣམས་པ། གར་གྱི་ཉམས་དང་ལྡན་པར་བསྒོམ། སྔགས་ནི་ཐོད་ཕྲེང་རྩལ་གྱི་ཤམ་བུར། ཧྲཱིཿ མ་ཧ་རི་ནི་ས་ར་ཙ་ཧྲི་ཡ་ཙིཏྟ་ཧྲཱི་ཧྲཱི་ཛཿ
པུཙྪིཾ་བཱ་ཤཾ་མཱ་ར་ཡ་རྦད། ཅེས་པ་ཉིད་གཙོ་བོར་བཟླ་ཞིང་། སྤྲོ་ན་ཐུན་གྱི་ཐོག་མཐའ་རྣམས་སུ་སྔར་གྱི་སྔགས་ཤམ་དུ། ཨོཾ་སརྦ་སིདྡྷི་ཧཱུྃ་ཧྲཱིཿ ཀྲོ་དྷ་སིདྡྷི་ཧཱུྃ།. ཧྲཱིཿ ར་ཙ་ཧྲི་ཡ་ཨོཾ་ཧཱུྃ་ཏཱཾ་ཧྲཱིཿ ཨཱཿ ། ཤྲཱི་ཧེ་རུ་ཀ་སིདྡྷི་ཕ་ལ་ཧཱུྃ་ཨཱཿ བུདྡྷ་བཛྲ་རཏྣ་པདྨ
ཀརྨ་ཀྲོ་དྷཱི་ཤྭ་རཱི་ས་མ་ཡ་ཛཿ བཾ་ཧ་རི་ནི་ས་བཛྲ་བྷཱ་ར་ཧཱི་ཧཱུྃ་ཧཱུྃ་ཧཱུྃ་ཞེས་བཏགས་པ་ཇི་ལྟར་རིགས་པ་བཟླ་བའོ། །ཡང་ཐོད་ཕྲེང་རིགས་ལྔ་བསྒོམས་པའི་འཕྲོ་འདུས་བཟླ་ན་རྩ་བར། གསུམ་པ་ཕྲིན་ལས་དམིགས་པ་ནི། བསྙེན་བསྒྲུབ་གང་ལ་དྲོད་

༄༅། །ནས༔ ཕྲིན་ལས་སྒྲུབ་པའི་འཕྲོ་འདུ་ནི༔ བདག་ཉིད་ཐུགས་ལས་འོད་འཕྲོས་པས༔ ཞི་བའི་ལས་བྱེད་ཐོད་ཕྲེང་རྩལ༔ ཞེས་སོགས་གསུངས་པ། རང་ཐོད་ཕྲེང་རྩལ་དུ་གསལ་བའི་མདུན་དང་ཕྱོགས་བཞིར་ཐོད་ཕྲེང་
རིགས་ལྔ་མདུན་དུ་བུདྡྷ་ཐོད་ཕྲེང་རྩལ་སྐ་མདོག་སྨུག་པོ་གཡས་ཌ་མ་རུ་དང་གཡོན་འཁོར་ལོ་དང་ཐོད་པ། ཕྱོགས་བཞིའི་ཤར་དུ་རྡོ་རྗེ་ཐོད་ཕྲེང་རྩལ་དཀར་པོ་གཡས་ཌ་རུ་གཡོན་རྡོ་རྗེ་དང་ལྕགས་ཀྱུ། ལྷོར་རཏྣ་ཐོད་ཕྲེང་རྩལ་སེར་པོ་གཡས་ཌ་རུ་གཡོན་
རིན་པོ་ཆེ་དང་ཞགས་པ། ནུབ་ཏུ་པདྨ་ཐོད་ཕྲེང་རྩལ་དམར་པོ་གཡས་ཌ་རུ་གཡོན་པདྨ་དང་ལྕགས་སྒྲོག བྱང་དུ་ཀརྨ་ཐོད་ཕྲེང་རྩལ་ལྗང་གུ་གཡས་ཌཱ་རུ་གཡོན་རྒྱ་གྲམ་དང་དྲིལ་བུ་འཛིན་པ་ལྔ་པོ་ཡུམ་མེད་སྐ་མདོག་དང་མཐུན་པའི་ན་བཟའ། ཞབས་
རྡོར་སྐྱིལ་པད་ཟླ་ལ་བཞུགས་པ། རང་རིགས་དང་མཐུན་པའི་མཁའ་འགྲོ་འབུམ་འབུམ་གྱིས་བསྐོར་བ་བསྐྱེད་ལ། སྔགས་བཟླ་བའི་ཚེ་དམིགས་པ་ནི། རང་གི་ཐུགས་ཀ་ནས་འོད་ཟེར་དཀར་པོ་ཧཱུཾ་གི་རང་བཞིན་ཅན་སྤྲོས་རྡོ་རྗེ་ཐོད་ཕྲེང་རྩལ་ལ་
ཕོག དེའི་ཐུགས་ཀ་ནས་ཀྱང་འོད་ཟེར་དཔག་མེད་སྤྲོས། རང་གཞན་སེམས་ཅན་ཐམས་ཅད་ཀྱི་སྡིག་སྒྲིབ་ཉེས་ལྟུང་བར་གཅོད་ཐམས་ཅད་ཞི་བར་བསམ། དེ་བཞིན་དུ་འོད་ཟེར་སེར་པོ་སྭཱའི་རང་བཞིན་ཅན་སྤྲོས་པས་ཚེ་བསོད་དབང་ཐང་ཐམས་ཅད་
རྒྱས་པར་བསམ། འོད་ཟེར་དམར་པོ་ཨཾ་གི་རང་བཞིན་སྤྲོས་ཁམས་གསུམ་གྱི་འགྲོ་བ་ཐམས་ཅད་དབང་དུ་བསྡུས་ནས་བདེ་ཆེན་གྱི་ས་ལ་བཀོད། འོད་ཟེར་ལྗང་གུ་ཧུའི་རང་བཞིན་སྤྲོས་བར་དུ་གཅོད་པའི་དགྲ་བགེགས་ཐམས་ཅད་ཚར་བཅད་ནས་བླ་མེད་

ཀྱི་གནས་སུ་བསྒྲལ། འོད་ཟེར་ཁ་དོག་ལྔ་ལྡན་སྤྲོས། བུདྡྷ་ཐོད་ཕྲེང་རྩལ་ལ་ཕོག ་དེ་ལས་སྤྲོས་པས་སྣང་སྲིད་འཁོར་འདས་ཀྱི་ཆོས་ཐམས་ཅད་ཟིལ་གྱིས་མནན། ཕྲིན་ལས་མཐའ་དག་ལྷུན་གྱིས་གྲུབ་པར་བསམ། འོད་ཟེར་སྤྲོ་ཚུལ་ནི་རིགས་འགྲི་
ཤེས་པར་བྱའོ། །སྔགས་ནི་རྩ་སྔགས་ཀྱི་ཤམ་བུར་དྷཱི་མ་སོགས་བཏགས་པ་ཉིད་ཡིན་ཅིང་། དམིགས་པའི་འཕྲོ་འདུས་ལས་ཀྱི་ཁ་བསྒྱུར་ཤེས་ན་དོན་ཐམས་ཅད་འགྲུབ་པར་གསུངས་ཏེ། འཕྲོ་འདུའི་དམིགས་པ་མ་ཤེས་ན༔ དམིགས་པ་ཕྱོགས་གཅིག་
དོན་མི་འགྲུབ༔ འདི་བཞིན་ཕྲིན་ལས་སྦྱོར་ཤེས་ན༔ གང་ལྟར་བསམ་པ་དེ་ལྟར་འགྲུབ༔ དཔེར་ན་ཡིད་བཞིན་ནོར་བུ་འདྲ༔ རྒྱས་པར་ལས་ཚོགས་བཞིན་དུ་སྦྱར༔ ཞེས་གསུངས་པས་བསྙེན་སྒྲུབ་རྟགས་ལྡན་སྔོན་དུ་སོང་ནས་མཁའ་འགྲོའི་ལས་
ཅ
L
བརྒྱད་སོགས་ལས་ཚོགས་གཞན་རྣམས་གང་དགོས་སྐབས་དང་སྦྱར་ཆོག་པར་བཤད་དོ། །ཞེས་པའང་བི་ཛ་ཡས་བྲིས་པ་སྟེ་འགལ་འཁྲུལ་མཆིས་ན་མཁས་པ་རྣམས་ཀྱིས་དཔྱད་པར་འཚལ་ལོ།། །།ཤུ་བྷཾ།། ༈ །།བླ་མ་གསང་བ་འདུས་པའི་
རྒྱུན་ཁྱེར་སྙིང་པོར་དྲིལ་བ་བཞུགས། ན་མོ་གུ་རུ་བྷྱ འདིར་རྩ་གསུམ་ཀུན་འདུས་ཨོ་རྒྱན་རིན་པོ་ཆེའི་ཐུགས་སྒྲུབ་ཐམས་ཅད་ཀྱི་མཐར་ཐུག་པ་བླ་མ་གསང་བ་འདུས་པའི་ཉམས་ལེན་མདོར་བསྡུས་པའི་རིམ་པ་ལ། སྔོན་འགྲོ་སྐྱབས་སེམས་
ནི༑ སྐྱབས་ཡུལ་གསལ་བཏབ་སྟེ། ན་མོ༔ བླ་མ་བདེ་གཤེགས་འདུས་པའི་སྐུ༔ དཀོན་མཆོག་གསུམ་གྱི་རང་བཞིན་ལ༔ བདག་དང་འགྲོ་དྲུག་སེམས་ཅན་རྣམས༔ བྱང་ཆུབ་བར་དུ་སྐྱབས་སུ་མཆི༔ སེམས་བསྐྱེད་འགྲོ་བ་ཀུན་དོན་དུ༔ བླ་མ་

༄༅། །སངས་རྒྱས་བསྒྲུབས་ནས་སུ༔ གང་ལ་གང་འདུལ་ཕྲིན་ལས་ཀྱིས༔ འགྲོ་བ་བསྒྲལ་བར་དམ་བཅའོ༔ ལན་གསུམ། དངོས་གཞི་ལྷ་བསྒོམ་པ་ནི། ཨོཾ ཆོས་སྐྲ་མི་འགྱུར་རྡོ་རྗེའི་སེམས༔ པདྨ་རྒྱལ་པོ་འདི་སྐད་
སྨྲ༔ དང་པོ་ཆོས་རྣམས་དམིགས་མེད་ཅིང་༔ སྨྲ་བརྗོད་བྲལ་བ་རྫོགས་པ་ཆེ༔ བློ་འདས་ཆོས་སྐུ་མི་འགྱུར་བའི༔ དེ་བཞིན་ཉིད་ཀྱི་ཏིང་འཛིན་བསྒོམ༔ ཨཱཿ བློ་བྲལ་དེ་ཡི་ངང་ཉིད་ལས༔ སེམས་ཅན་ཀུན་ལ་ཁྱབ་པ་ཡི༔ བརྩེ་བའི་སྙིང་རྗེ
ཆེན་པོ་བསྒོམ༔ ཧཱུཾ། སྟོང་ཉིད་སྙིང་རྗེའི་ངང་ཉིད་ལས༔ འགྲོ་དོན་དཔག་མེད་བྱེད་པའི་སླད༔ རང་རིག་གསེར་གྱི་རྡོ་རྗེར་བསྒོམ༔ རྡོ་རྗེའི་འོད་ལས་གཞལ་ཡས་ཁང་༔ པདྨ་རིན་ཆེན་འབར་བར་སྤེལ༔ འཇའ་ཚོན་བྲེས་པ་ལྟ་བུའི་ནང་༔ ལྟེ་
དབུས་ཉི་ཟླ་པདྨའི་སྟེང་༔ རྡོ་རྗེ་གནས་གྱུར་དྲན་རྫོགས་སུ༔ རྟ་མགྲིན་དབང་ཆེན་སྐུ་མདོག་དམར༔ ཞལ་གཅིག་ཕྱག་གཉིས་དབུ་ཡི་གཙུག༔ རྟ་མགོ་རྟ་སྐད་ཕྱོགས་བཅུར་སྒྲོགས༔ ཕྱག་གཡས་དབང་སྡུད་གྲི་གུག་འཕྱར༔ ཕྱག་གཡོན་ཐོད་པ་
ཁྲག་བཀང་གསོལ༔ རུས་པའི་རྒྱན་དྲུག་ཁ་ཊཱཾ་བསྣམས༔ གཡས་བསྐུམ་གཡོན་བརྐྱང་བདུད་བཞི་བརྫིས༔ ཉི་ཟླ་པད་སྟེང་འགྱིང་ཞིང་བརྗིད༔ གཡོན་ནས་རྡོ་རྗེ་ཕག་མོས་འཁྱུད༔ ཆ་ལུགས་ཡབ་འདྲ་སྤྱི་བོའི་གཙུག༔ ཕག་ཞལ་མཐིང་ག་ངུར་
སྒྲ་སྒྲོགས༔ གཞོན་ཚུལ་ནུ་མ་བྷ་ག་རྒྱས༔ྋབསྐལ་པའི་མེ་ཕུང་ཀློང་ན་བཞུགས༔ འོད་ཟེར་རྡོ་རྗེའི་ཚྭ་ཚྭ་འཕྲོ༔ དེ་ཉིད་སྤྱི་གཙུག་ཉི་ཟླའི་སྟེང་༔ པདྨ་གེ་སར་སྙིང་པོ་ལ༔ བདག་ཉིད་པདྨ་ཐོད་ཕྲེང་རྩལ༔ རྡོ་རྗེ་སེམས་དཔའི་ཆ་ལུགས་

ཅན༔ མཐིང་ནག་ཞལ་གཅིག་ཕྱག་གཉིས་པ༔ གཅེར་བུ་སྤྱན་གསུམ་རུས་རྒྱན་ཅན༔ ཕྱག་གཡས་རྡོ་རྗེ་ཐུགས་ཀར་འཛིན༔ ཕྱག་གཡོན་དྲིལ་བུ་ཡུམ་ལ་འཁྱུད༔ ཞབས་གཉིས་རྡོ་རྗེའི་སྐྱིལ་ཀྲུང་བཞུགས༔ དེ་ཡི་འཕང་གཡོན་རིག་མ་ནི༔ ཡེ་
ཤེས་མཁའ་འགྲོ་མཚོ་རྒྱལ་མ༔ བཅུ་དྲུག་ལོན་པའི་གཞོན་ཚུལ་ཅན༔ པད་མདོག་ནུ་མ་བྷ་ག་རྒྱས༔ རིན་ཆེན་རུས་རྒྱན་ཅོད་པན་ཅན༔ ཕྱག་གཡས་ཡབ་ཀྱི་མགུལ་ནས་འཁྱུད༔ ཕྱག་གཡོན་ཐོད་པའི་བདུད་རྩི་སྟོབ༔ ཞབས་གཉིས་ཡབ་ཀྱི་སྐེད་
ལ་འཁྲིལ༔ སྐུ་མདོག་དཀར་དམར་འཛུམ་མདངས་ཅན༔ སྐྲ་གྲོལ་གཅེར་བུ་འོད་ལྡན་བསམ༔ ཕྱོགས་བཞིར་རིགས་བཞིའི་ཐོད་ཕྲེང་རྩལ༔ དཀར་སེར་དམར་དང་ལྗང་གུའི་མདོག༔ ལས་བཞི་སྒྲུབ་ཕྱིར་མོས་པས་བསྐྱེད༔ ཁོར་ཡུག་འཇའ་ཡི་
ཐབས་
དྲྭ་བར་བསྒོམ༔ཕྱོགས་མཚམས་རིན་ཆེན་ཟུར་བརྒྱད་ཀྱི༔ འཛུམ་སྟེང་བར་སྣང་འཇའ་འོད་ཀློང་༔ སྤྲུལ་པའི་གུ་རུ་མཚན་བརྒྱད་གསལ༔ དྷཱིཿ༔ ཕོ་བྲང་ཕྱོགས་བཞིར་པད་འདབ་བཞི༔ དཀར་སེར་དམར་ལྗང་རིན་ཆེན་འབྲུའི༔ ནང་ཁོངས་
བཏུས་
ཞིང་གི་གདན་བཞི་ལ༔ ་རྡོ་རྗེ་རིན་ཆེན་པདྨ་དང་༔ ལས་ཀྱི་མཁའ་འགྲོ་ཡབ་ཡུམ་རྣམས༔ སྐུ་མདོག་རིགས་ཀྱི་ཁ་དོག་ལ༔ འཁྲིལ་སྦྱོར་རྒྱན་དང་ཆ་ལུགས་རྣམས༔ གཙོ་བོ་ཡབ་ཡུམ་གཉིས་ལྟར་བསྐྱེད༔ སྣ་ཚོགས་པད་འཁོར་ཕྱི་མ་
ལ༔ བདག་སྐྱོབ་ལྷ་དང་རིག་འཛིན་དང་༔ རིགས་འདུས་མཁའ་འགྲོ་ཆོས་སྐྱོང་རྣམས༔ དངོས་གྲུབ་སྟེར་ཞིང་བར་ཆད་སེལ༔ གླུ་དང་གར་བྱེད་རོལ་མོ་སྒྲོག༔ འདོད་ཡོན་མཆོད་པ་སྣ་ཚོགས་སྟོབ༔ ཆར་སྤྲིན་གཏིབས་པ་ལྟ་བུར་བསྐྱེད༔ དུ་

༄༅། །མར་སྣང་ཡང་རང་དུ་གཅིག༔ བཟླས་པ་བྱ་བ་ནི། སྣང་སྲིད་གཞལ་ཡས་བླ་མ་ལྷ༔ ཐམས་ཅད་ཕྱག་རྒྱའི་དཀྱིལ་འཁོར་ཆེ༔ དཔེར་ན་ཆུ་ཟླ་འཇའ་ཚོན་ལྟར༔ སྣང་ལ་རང་བཞིན་མེད་པར་བསྒོམ༔ ཞེས་པའི་
དགོངས་པ་སྲོག་ཏུ་བཟུང་ནས། སྤྱི་བོའི་བླ་མ་ལ་སེམས་རྩེ་གཅིག་པའི་མོས་གུས་གདུང་ཤུགས་དྲག་པོས། ཀྱེ་ཀྱེ་བླ་མ་རིན་པོ་ཆེ༔ སངས་རྒྱས་ཐམས་ཅད་འདུས་པའི་སྐུ༔ འགྲོ་བ་ཀུན་གྱི་གཉེན་གཅིག་པོ༔ མགོན་མེད་བདག་ལ་ཐུགས་རྗེས་ཟུང་
༔ བླ་མ་རྡོ་རྗེ་སེམས་དཔའ་ཆེ༔ རེ་ཞིང་ལྟོས་པའི་གཉེན་གཅིག་པོ༔ བདག་ལ་རེ་ས་གཞན་ན་མེད༔ སྡུག་བསྔལ་འདམ་ནས་དྲང་དུ་གསོལ༔ རྗེ་བཙུན་པདྨ་ཐོད་ཕྲེང་རྩལ༔ ཁྱེད་ལ་བདག་ཉིད་བྲན་དུ་འབུལ༔ སྐྱིད་སྡུག་རེ་ལྟོས་ཁྱེད་ཤེས་དགུ་
པས༔ བླ་མེད་མཆོག་གི་དངོས་གྲུབ་སྩོལ༔ བླ་མ་སངས་རྒྱས་ཕྲིན་ལས་མཛོད༔ བདག་ལ་དབང་བསྐུར་བྱིན་རློབས་ལ༔ མཐའ་ཡས་སེམས་ཅན་མ་ལུས་ཀུན༔ འདྲེན་པའི་བླ་མར་བདག་གྱུར་ཅིག །ཨོཾ་ཨཱཿ ཧཱུྃབཛྲ་གུ་རུ་པདྨ་སིདྡྷི་ཧཱུྃ༔ ཞེས་
གསོལ་འདེབས་ཀྱི་ཚུལ་དུ་བཟླ་ཞིང་། དབང་བཞི་ལེན་པའི་དམིགས་གནད་དང་སྦྱར་ཏེ། བླ་མ་ཡབ་ཡུམ་སྐུ་ཡི་གནས་བཞི་ནས༔ འོད་ཟེར་བྱུང་བ་བདག་གི་གནས་བཞིར་ཐིམ༔ སྐུ་གསུང་ཐུགས་དང་ཡེ་ཤེས་རྡོ་རྗེ་ཡིས༔ བྱིན་གྱིས་བརླབས་ནས་
དབང་བཞི་ཐོབ་པར་གྱུར༔ ཨོཾ་ཨཱཿ ཧཱུྃཧཱུཾ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿ སིདྡྷི་ཕ་ལ་ཧཱུྃ་ཨཱ༔ ཞེས་བཟླས་མཐར་ཐོད་ཕྲེང་རྩལ་རང་ལ་ཐིམ་པས་རང་ཐོད་ཕྲེང་རྩལ་གྱི་སྐྱར་གྱུར་པའི་ང་རྒྱལ་དང་བཅས་ཏེ་སེམས་རྩེ་གཅིག་པས་ཀྱང་བཟླ་བ་

དང་༑ རང་གི་ཐུགས་ཀའི་འོད་ཀྱིས་རིགས་བཞིའི་ཐོད་ཕྲེང་བསྐལ་བས་སྐུ་དང་འོད་ཟེར་གྱི་སྤྲོ་བསྡུས་ཕྲིན་ལས་གང་འདོད་བསྒྲབས་པར་བསམས་ལ། ཧྲཱིཿ མ་ཧ་རི་ནི་ས་ར་ཙ་ཧྲི་ཡ་ཙིཏྟ་ཧྲིང་ཧྲིང་ཛཿ སརྦ་སིདྡྷི་ཤཱནྟིཾ་པུཙྪིཾ་བཱ་ཤཾ་མཱ་ར་ཡ་རྦད༔ ཅེས་པའང་
ཅུང་ཟད་བཟླའོ། །ཐུན་མཐར་ཉེར་བསྡུ་ནི། བླ་མ་རྡོ་རྗེ་སེམས་དཔའ་ཉིད༔ དགྱེས་པ་ཆེན་པོས་རང་ལ་ཐིམ༔ རང་ཡང་ཀུན་གཞི་མ་བཅོས་པའི༔ ངང་ལ་ཡིད་ནི་འཛིན་པ་བྲལ༔ རྣམ་དག་སྤྲོས་བྲལ་ཆོས་ཀྱི་སྐུ༔ ཞེས་པས་དཀྱིལ་འཁོར་གྱི་
འཁོར་ལོ་ཐམས་ཅད་སྤྱི་བོའི་བླ་མ་ལ་འདུས་ཤིང་། དེ་ཉིད་རང་ལ་བསྟིམས་ནས་གཉིས་མེད་སྤྲོས་བྲལ་བློ་འདས་ཀྱི་དགོངས་པ་བསྐྱང་ངོ༌། །བསྔོ་སྨོན་ནི། ཨེ་མ་ཧོ༔ བདག་གིས་འགྲོ་བ་ཀུན་དོན་དུ༔ བསྐལ་པ་དཔག་མེད་ཚུན་ཆད་ནས༔·ཐ་མ་
8L
ད་ལྟར་ཐུག་གི་བར༔བདག་གི་ལུས་ངག་ཡིད་གསུམ་གྱིས༔ བླ་མ་སྐྱེས་མཆོག་ཡི་དམ་ལྷ༔ སངས་རྒྱས་བྱང་སེམས་ཌཱ་ཀིའི་ཚོགས༔ བསྒོམས་བསྒྲབས་མཆོད་ཅིང་བསྟོད་པ་དང་༔ བྲིས་བཀླགས་བཅངས་ཤིང་ཀུན་ཆུབ་བགྱིས༔ ལྟ་
དགོངས་ལ་སོགས་དགེ་སྤྱད་པའི༔ འབྲས་བུ་དུས་འདིར་སྨིན་གྱུར་ནས༔ ཀུན་མཁྱེན་ཡེ་ཤེས་མཆོག་ཐོབ་ཤོག༔ གཞན་ཡང་ཕྱོགས་བཅུ་དུས་གསུམ་གྱི༔ བླ་མའི་ཐུགས་དགོངས་རབ་རྫོགས་ཤིང་༔ དུས་གསུམ་ཕ་མས་སྣ་དྲངས་པའི༔ འགྲོ་
དྲུག་སེམས་ཅན་མ་ལུས་ཀུན༔ བླ་མ་མཆོག་གིས་རྗེས་བཟུང་ནས༔ ཡང་དག་རྡོ་རྗེའི་དོན་རྟོགས་ཤོག༔ ཅེས་དང་། ཤེས་བྱའི་དོན་ལ་མ་རྨོངས་པའི༔ བླ་མ་དམ་པའི་བཀྲ་ཤིས་ཤོག༔ གང་ལ་བསམ་པའི་དོན་འགྲུབ་པའི༔ དོན་གྲུབ་མཆོག་གི་

༄༅། །བཀྲ་ཤིས་ཤོག༔ སྐུ་གསུང་ཐུགས་ཀྱི་བྷ་ག་ནས༔ ཕྱག་རྒྱ་ཆེན་པོའི་བཀྲ་ཤིས་ཤོག༔ ཅེས་ཤིས་བརྗོད་ཀྱིས་མཚམས་སྦྱར་ཏེ་སྤྱོད་ལམ་ལ་འཇུག་གོ །ཞེས་པའང་རང་གཞན་རྣམས་ཀྱིས་རྒྱུན་གྱི་རྣལ་འབྱོར་ཁྱེར་བདེ་བའི་
ཕྱིར་གཏེར་སྟོན་གྲུབ་ཐོབ་ཐམས་ཅད་ཀྱི་རྒྱལ་པོ་གུ་རུ་ཆོས་ཀྱི་དབང་ཕྱུག་གིས་ལྷོ་བྲག་གནམ་སྐས་ཅན་ནས་སྤྱན་དྲངས་པའི་གཏེར་གཞུང་རྩ་བ་ལས་ངག་འདོན་སྙིང་པོར་དྲིལ་བ་འདི་ཡང་། རིག་འཛིན་གྱི་བཙུན་པ་མཉྫུ་གྷོ་ཥས་སྦྱར་བའི་དགེ་བས་འགྲོ་ཀུན་
ཨོ་རྒྱན་རྡོ་རྗེ་འཆང་ཆེན་པོའི་གོ་འཕང་ཚེ་འདི་ཉིད་ལ་ཐོབ་པའི་རྒྱུར་གྱུར་ཅིག། ༈ །།འདིའི་སྒོ་ནས་ཚེ་སྒྲུབ་དམིགས་བསལ་བྱེད་ན་འཕྱང་དྲུག་གི་ནང་ཚན་ཚེ་སྒྲུབ་ཀྱི་འཕྱང་ཉམས་སུ་བླང་སྟེ། དེ་ཡང་ལས་སྦྱོར་གྱི་བཟླས་པའི་མཇུག་ཏུ། རང་གི་
མདུན་གྱི་ནམ་མཁར་པད་ཟླའི་གདན་ལ་བླ་མ་མགོན་པོ་ཚེ་དཔག་མེད་ཀྱི་ངོ་བོ། ཨོ་རྒྱན་པདྨ་སྐུ་མདོག་དཀར་ལ་དམར་བའི་མདངས་ཆགས་པ། ཞལ་གཅིག་ཕྱག་གཉིས་མཉམ་བཞག་གི་ཕྱག་རྒྱས་འཆི་མེད་ཚེའི་བདུད་རྩིས་གང་བའི་བུམ་པ་བསྣམས་6
པ༑ དར་དང་རིན་པོ་ཆེས་བརྒྱན་པ། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པའི་སྐུར་གྱུར། ༀ་གུ་རུ་ཨ་པ་རི་མི་ཏ་ཨཱ་ཡུརྫྙྰ་ན་ཨཉྙཾ་སོགས་དང་། ཨོཾ་ཨཱཿ ཧཱུྃགིས་ཕྱི་ནང་གི་མཆོད་པ་འབུལ། ཨོཾ་ཨཱཿ ཧཱུྃབཛྲ་གུ་རུ་པདྨ་ཨཱ་ཡུར་སིདྡྷི་ཧཱུྃ། ཨཱ་ཡུ་
ཥེ་ས་ར་ཧེ་ཀ་ར་རེ་ཤུདྡྷེ་ཨཱཿ ཞེས་ལན་གསུམ་གྱིས་གསོལ་བ་བཏབ་ལ། རང་གི་སྙིང་གར་ཚེའི་དྭངས་མ་ཨ་དཀར་པོ་གཙིག་བསམ། རླུང་སྣ་བུག་གཡོན་ནས་དྲངས་པས་བུམ་པའི་བདུད་རྩི་དཀར་ནར་གྱིས་སྣ་བུག་གཡོན་ནས་བྱུང་ཁོང་པའི་ནང་དུ་

སོང་བས་ལུས་ཐམས་ཅད་གང་། འཆི་མེད་ཚེའི་དངོས་གྲུབ་ཐོབ་པར་བསམས་ལ། ཨོཾ་ཨ་མཱ་ར་ཎི་ཛཱི་བནྟི་ཡེ་སྭཱ་ཧཱ། ཞེས་བཟླ། རླུང་ཕྱིར་འབྱིན་པའི་ཚེ་ནད་གདོན་སྡིག་སྒྲིབ་ཐམས་ཅད་བ་སྤུའི་བུ་ག་ནས་ཐོན་པར་བསམ། མཐར། མདུན་གྱི་གུ་རུ་
ཉིད་རང་གི་སྙིང་གའི་ཨཱཿལ་ཐིམ་པས་རྡོ་རྗེའི་སྲོག་འགྲུབ་པར་གྱུར། ཅེས་བརྗོད་ཅིང་བསམས་ལ་ཉེར་བསྡུ་སོགས་དཀྱུས་བཞིན་ནོ། །ཞེས་པའང་མཉྫུ་གྷོ་ཥས་སོ།། །།
08

༄༅། །སློབ་དཔོན་པདྨ་ཀ་ར་དང་བླ་མ་དབྱེར་མེད་དུ་སྒྲུབ་པའི་ཐབས་ཐར་ལམ་ཉིང་ཁུ་ཞེས་བྱ་བ་བཞུགས་སོ།།

༄༅། །ན་མོ་གུ་རུ་པདྨ་ཀ་རཱ་ཡ། འདིར་དཔོན་ཆེན་པོ་པདྨ་འབྱུང་གནས་དང་དབྱེར་མེད་པའི་ལམ་ཟབ་ཉམས་སུ་ལེན་པར་འདོད་པས་བདེ་བའི་སྟན་ལ་བསམ་གཏན་གྱི་འདུག་སྟངས་ཀྱིས་
འདུག་སྟེ། ན་མོ། བླ་མ་བདེ་གཤེགས་འདུས་པའི་སྐུ། །དཀོན་མཆོག་གསུམ་གྱི་རང་བཞིན་ལ། །བདག་དང་འགྲོ་དྲུག་སེམས་ཅན་རྣམས། །བྱང་ཆུབ་བར་དུ་སྐྱབས་སུ་མཆི། །སེམས་བསྐྱེད་འགྲོ་བ་ཀུན་
དོན་དུ། །བླ་མ་སངས་རྒྱས་བསྒྲུབས་ནས་ནི། །གང་ལ་གང་འདུལ་ཕྲིན་ལས་ཀྱིས། །འགྲོ་བ་བསྒྲལ་བར་དམ་བཅའོ། །ཞེས་ལན་གསུམ་གྱིས་སྐྱབས་འགྲོ་སེམས་བསྐྱེད་བྱ། རང་ཉིད་གནས་པའི་ས་ཕྱོགས་
དག་པའི་ཞིང་ཁམས་ཆེན་པོར་གསལ་བའི་མདུན་ཕྱོགས་སུ་ཡིད་བཞིན་གྱི་རྒྱ་མཚོ་ཆེན་པོ་སྔོ་ཞིང་དྭངས་ལ་ཡངས་ཤིང་དྲི་མ་མེད་པའི་དབུས་སུ། སྣ་ཚོགས་པདྨའི་སྡོང་པོ་ལོ་འདབ་མེ་ཏོག་འབྲས་བུ་སྣ་ཚོགས་

༄༅། །ཀྱིས་སྤྲས་པའི་དབུས་སུ་སྣ་ཚོགས་པདྨའི་ལྟེ་བར་ཟླ་བའི་དཀྱིལ་འཁོར་དཀར་བསིལ་ཉ་གང་བ། དེའི་དབུས་སུ་རང་གི་དྲིན་ཆེན་རྩ་བའི་བླ་མ་དང་དབྱེར་མེད་པའི་སློབ་དཔོན་ཆེན་པོ་པདྨ་འབྱུང་གནས་ཨཱ་ཙཱརྻ་ལོ་བཅུ་དྲུག་ལོན་
པའི་ན་ཚོད་ཅན། སྐུ་མདོག་དཀར་ལ་དམར་བའི་མདངས་ཆགས་པ། ཞལ་གཅིག་ཕྱག་གཉིས་པ། ཞི་ཞིང་ཁྲོ་ལ་འཛུམ་ཞིང་ཡིད་དུ་འོང་བའི་སྤྱན་ཉི་ཟླ་ལྟར་འཁྱིལ་བ། ཞལ་ནས་གསང་སྔགས་ཟབ་མོའི་སྒྲ་སྒྲོགས་པ། ཕྱག་གཡས་གསེར་གྱི་རྡོ་རྗེ་རྩེ་
ལྔ་པ་སྐྱབས་སྦྱིན་གྱི་ཕྱག་རྒྱས་ཐུགས་ཀར་འཛིན་པ། གཡོན་མཉམ་གཞག་གི་སྟེང་ན་མཚན་ལྡན་གྱི་ཀ་པཱ་ལ་འཆི་མེད་ཀྱི་བདུད་རྩིས་གང་བ་འཛིན་པ། གཡོན་གྱི་གྲུ་མོ་ན་ཁ་ཊཱཾ་ག་ཡོད་པ། དབུ་སྐྲ་གནག་ཅིག་སྣུམ་པའི་ལྕང་ལོ་འཕྱང་བ། དབུ་ལ་ཤ་
བའི་མཉེན་ཞུ་གསོལ་བ། དེ་ལ་རྒོད་ཀྱི་རྩེ་རྒྱལ་བཙུགས་པ། དངུལ་དཀར་གྱི་མེ་ལོང་དང་། གསེར་གྱི་ཉི་ཟླ་དང་རྡོ་རྗེའི་ཏོག་གིས་མཚན་པ། དར་ཆེན་སྣ་ལྔའི་ཕོད་ཀྱིས་བརྒྱན་པ། སྐུ་ལ་རྡོ་རྗེ་སེམས་དཔའི་གསང་གོས་མཐིང་ནག་དར་གྱི་ཕོད་ཀ་
གསོལ་བ། དེའི་སྟེང་དུ་ཆོས་གོས་ངུར་སྨྲིག་གི་རྒྱལ་མཚན་དམར་པོ་ལ་གསེར་གྱི་པ་ཏྲ་རིས་ཡོད་པ་མནབས་པ། དེའི་ཕྱིར་ཁམས་གསུམ་དབང་དུ་སྡུད་པའི་ཟ་བེར་སྨུག་ཁྲ་གསོལ་བ། ཞབས་རྡོ་རྗེའི་སྐྱིལ་མོ་ཀྲུང་མཛད་པ། འཁོར་དུ་རིག་འཛིན་
བརྒྱུད་པ་དང་སྒྲུབ་ཆེན་བཀའ་བརྒྱད་ཀྱི་ལྷ་ཚོགས་དཔའ་བོ་མཁའ་འགྲོ་དམ་ཅན་སྲུང་མའི་ཚོགས་དང་བཅས་པ་སྤྲིན་ཕུང་འཐིབས་པ་ལྟར་བཞུགས་པ། མེ་ཏོག་གི་ཆར་འབེབས་ཤིང་རོལ་མོའི་སྒྲ་སྒྲོགས་པ། སྣང་སྲིད་ཐམས་ཅད་བཀྲག་དང་མདངས་སུ་

མེ་རེ་བ། འཇའ་དང་འོད་དུ་ཁྱིལ་ལེ་བ་ཅིག་བསམ། བླ་མ་དེའི་སྤྱི་བོར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ། ཧཱུཾ་དེ་ལས་འོད་ཟེར་འཕྲོས་པས་ནུབ་ཕྱོགས་ཨོ་རྒྱན་མཁའ་འགྲོའི་ཕོ་བྲང་རྔ་ཡབ་དཔལ་རིའི་རྩེ་མོ། རིག་
འཛིན་གྲུབ་པའི་གནས་མཆོག་དང་ཕྱོགས་བཅུའི་ཞིང་ཁམས་རབ་འབྱམས་ནས་སློབ་དཔོན་ཆེན་པོ་འཁོར་དང་བཅས་པ་ཁ་བ་བུ་ཡུག་འཚུབས་པ་ལྟར་བྱོན་ནས་ཛཿ ཧཱུྃ་བཾ་ཧོཿ མདུན་གྱི་དེ་ཉིད་ལ་ཐིམ། དེ་དག་གིས་བདག་ལ་དགྱེས་པའི་སྤྱན་གྱིས་
གཟིགས། བརྩེ་བའི་ཐུགས་རྗེས་དགོངས། འཛུམ་པའི་ཞལ་ནས་རིགས་ཀྱི་བུ་དང་བུ་མོ་ཁྱེད་རྣམས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་ངས་སྒྲོལ། ཐར་པ་དང་ཐམས་ཅད་མཁྱེན་པའི་གོ་འཕང་ལ་ངས་འགོད། འདི་ཕྱི་བར་དོའི་སྐྱབས་
གནས་ངས་བྱེད། མཆོག་དང་ཐུན་མོང་གི་དངོས་གྲུབ་ཐམས་ཅད་ངས་སྩོལ་ཞེས་གསུང་ལྷང་ལྷང་ཡོད་པར་བསམས་ལ། །རང་གི་ལུས་དང་ལོངས་སྤྱོད་ལྟོས་མེད་དུ་ཕུལ། སྙིང་གི་དཀྱིལ་ནང་གི་ཁོང་ནས་མོས་གུས་ཀྱི་གདུང་ཤུགས་དྲག་པོས་གློ་སྙིང་
བྲང་གསུམ་སྤྱི་བོ་མཐིལ་བཞི་གཏད་ནས་ཁ་ཙམ་ཚིག་ཙམ་མ་ཡིན་པར་གསོལ་བ་འདི་ལྟར་གདབ་སྟེ། ཨེ་མ་ཧོ། ནུབ་ཕྱོགས་བདེ་བ་ཅན་གྱི་ཞིང་ཁམས་ན། །འོད་དཔག་མེད་པ་ཆོས་སྐུ་བདེ་བ་ཆེ། །ལྷོ་ཕྱོགས་པོ་ཏ་ལ་ཡི་རི་བོའི་སྤོར། །སྤྱན་རས་
གཟིགས་དབང་ལོངས་སྐུ་ཐུགས་རྗེ་ཅན། །ཨོཾ་རྒྱན་རྔ་ཡབ་དཔལ་རིའི་ཕོ་བྲང་ན། །པདྨ་འབྱུང་གནས་གྲུབ་དབང་སྤྲུལ་བའི་སྐུ། །ད་ལྟ་བོད་ཡུལ་ཁ་བ་ཅན་ལྗོངས་ན། །བཀའ་དྲིན་མཉམ་མེད་དྲིན་ཆེན་ཆོས་ཀྱི་རྗེ། །སྐུ་གསུམ་དབྱེར་མེད་བླ་མ་རིན་པོ་

༄༅། །ཆེ། །གསོལ་བ་འདེབས་སོ་བདག་རྒྱད་བྱིན་གྱིས་རློབས། །ནམ་མཁའ་མཉམ་པའི་སེམས་ཅན་ཐམས་ཅད་དང་། །སྙིགས་དུས་ཉམ་ཐག་བོད་ཡུལ་སྐྱེ་རྒུའི་ཚོགས། །ཁྱད་པར་བདག་དང་བདག་ལ་ལྟོས་པ་རྣམས། །བརྩེ་
ཆེན་ཐུགས་རྗེའི་སྤྱན་གྱིས་དབྱིངས་ནས་གཟིགས། །རྒྱལ་དབང་ཁྱོད་གསུང་བསླུ་མེད་རྡོ་རྗེའི་གསུང་། །དད་ལྡན་མི་རེའི་མདུན་དུ་པད་འབྱུང་རེ། །རྟག་པར་བཞུགས་ཤིང་བྱིན་གྱིས་རློབ་པ་དང་། །ཁྱད་པར་ཡར་ངོའི་ཚེས་བཅུའི་དུས་ཀྱི་ཚེ། །མངོན་
? སུམ་བྱོན་ནས་རྗེས་སུ་འཛིན་ནོ་ཞེས། །འགྱུར་མེད་བདེན་པའི་ཞལ་གྱིས་བཞེས་པ་ལྟར། །སྙིང་ནས་དད་པས་གསོལ་བ་འདེབས་ལགས་ན། །ད་ལྟ་ཉིད་དུ་རྗེས་སུ་གཟུང་དུ་གསོལ། །འདི་ཕྱི་བར་དོ་རྣམ་པ་ཐམས་ཅད་དུ། །ལེགས་ཉེས་སྐྱིད་སྡུག་མཐོ་
དམན་ཅི་བྱུང་ཡང་། །སྐྱབས་མགོན་རེ་ས་གཞན་ནས་མི་འཚོལ་བས། །འདུ་འབྲལ་མེད་པར་ཐུགས་རྗེས་རྟག་ཏུ་སྐྱོངས། །འཁྲུལ་སྣང་མུན་པར་འཁྱམས་པའི་འཁོར་བ་འདི། །ཡེ་ཤེས་ཐུགས་རྗེའི་ཉི་འོད་ཀྱིས་བསལ་ཏེ། །ཀ་དག་བདེ་བ་ཆེན་པོའི་$
དབྱིངས་ཉིད་དུ། །ད་ལྟ་རང་ངོ་ཤེས་པར་བྱིན་གྱིས་རློབས། །ཞེས་དང་། བླ་མ་སྐུ་གསུམ་གྱི་གསོལ་འདེབས་ལེའུ་བདུན་མ་སོགས་སྐབས་སུ་གང་བབ་ཀྱི་གསོལ་འདེབས་དང་། དེ་ནས་ཛབ་བཟླ་བར་འདོད་པས། སླར་ཡང་གུ་རུ་རིན་པོ་ཆེ་དེ་ཉིད་ཀྱི་
ཐུགས་ཀར་ཡིད་མིག་རླུང་གསུམ་རྩེ་གཅིག་ཏུ་གཏད་ནས་བྱང་ཆུབ་མ་ཐོབ་བར་དུ་ཁྱེད་མཁྱེན་སྙམ་པའི་མོས་གུས་གདུང་ཤུགས་དྲག་པོ་བྱས་པས། དེའི་ཐུགས་ཀ་ནས་འོད་ཟེར་འཇའ་ཚོན་ཤར་བ་ལྟ་བུའི་སྣ་ལ་བཛྲ་གུ་རུའི་སྔགས་ཀྱི་ཕྲེང་བ་རང་སྒྲ་དྲག་པོ་

འུ་རུ་རུ་སྒྲོགས་པ་ཉི་ཟེར་གྱི་རྡུལ་བཞིན་དུ་བུན་གྱིས་འཕྲོས། རང་གི་སྤྱི་བོ་མགྲིན་པ་སྙིང་ག་ལ་སོགས་པའི་ལུས་ཀྱི་ཆ་ཤས་ཐམས་ཅད་ནས་མཚོ་ཆེན་པོ་ལ་ཆར་བབས་པ་བཞིན་སིབ་སིབ་ཐིམ་པས་ནད་གདོན་སྡིག་སྒྲིབ་བར་དུ་གཅོད་པ་ཐམས་ཅད་སྐད་ཅིག་
དེ་ཉིད་ལ་སངས་ཀྱིས་དག བདེ་ཆེན་ལྷན་ཅིག་སྐྱེས་པའི་ཡེ་ཤེས་ཁྱད་པར་ཅན་རྒྱུད་ལ་སྐྱེས། གུ་རུའི་ཐུགས་དང་རང་སེམས་དབྱེར་མེད་དུ་འདྲེས་པར་བསམས་ལ། སེམས་གཞན་དུ་མ་ཡེངས་པའི་ངང་ནས། ཨོཾ་ཨཱཿ ཧཱྃབཛྲ་གུ་རུ་པདྨ་སིདྡྷི་
ཧཱུཾ༑ ཞེས་པ་འདི་བརྒྱ་སྟོང་ལ་སོགས་པ་ཅི་ནུས་བཟླ། སྐབས་འགར་ཛབ་དབྱངས་དང་བཅས་པས་རིག་པ་བསྐལ་ལོ། །ཐུན་གྲོལ་མཚམས། ཨོཾ་ཨཱཿ ཧཱུཾ། རྡོ་རྗེ་བླ་མ་དྲིན་ཆེན་ཆོས་ཀྱི་རྗེ། །པདྨ་འབྱུང་གནས་རྒྱལ་བ་ཀུན་གྱི་དངོས། །གསོལ་བ་
འདེབས་སོ་མཆོག་དང་ཐུན་མོང་གི །དངོས་གྲུབ་ཐམས་ཅད་ད་ལྟ་ཉིད་དུ་སྩོལ། །ཞེས་ལན་གསུམ་བརྗོད་པས། གུ་རུ་དེ་ཉིད་བརྩེ་བའི་སྤྱན་ནམ་མཁའི་མཐོངས་སུ་ཧྲིག་ཧྲིག་གཟིགས་པས་སྣང་སྲིད་ཐམས་ཅད་འཇའ་འོད་ཀྱི་རང་བཞིན་དུ་མེར་གྱིས་ཞུ་
ནས་གུ་རུ་ཉིད་ལ་ཐིམ། དེ་ཉིད་འཇའ་དང་འོད་ཀྱི་རང་བཞིན་དུ་ཁྲ་མེར་གྱིས་རང་གི་སྤྱི་བོ་ནས་ཐིམ་པས་རང་དང་དབྱེར་མེད་རོ་གཅིག་ཏུ་གྱུར་ནས། གདངས་འགག་པ་མེད་པར་འཇའ་དང་འོད་དུ་གསལ་ལེ་བ། གཤིས་སྟོང་ཉིད་ཆོས་སྐུར་རྗེན་ནེ་
བ༑ ངོ་བོ་བདེ་ཆེན་རྩོལ་སྒྲུབ་མེད་པའི་ངང་དུ་ཇི་ཙམ་གནས་ཀྱི་བར་དུ་མཉམ་པར་གཞག་གོ །མཐར། སྐྱེ་བ་ཀུན་ཏུ་ཡང་དག་བླ་མ་དང་སོགས་བསྔོ་བ་སྨོན་ལམ་བཀྲ་ཤིས་སོགས་སྤྱི་ལྟར་བྱའོ། །ད་ལྟའི་དུས་འདིར་ཁ་བ་ཅན་ལྗོངས་ཀྱི། །འགྲོ་བ་ཀུན་

༄༅། །ལ་རྒྱལ་བ་ཐམས་ཅད་ལས། །ཆེས་ཆེར་བྱིན་རླབས་མྱུར་བ་གྲུབ་པའི་རྗེ། །པདྨ་འབྱུང་གནས་ཞབས་དང་བླ་མ་མཆོག །དབྱེར་མེད་སྒྲུབ་ཐབས་ཐར་ལམ་ཉིང་ཁུའོ། །སྔོན་ཚེ་ཐུབ་དབང་ཞབས་སེན་ནོར་བུའི་འོད།
གཙུག་གི་པདྨོར་གུས་མཆོད་མ་ག་དྷཱ། །བཟང་མོ་ཞེས་གྲགས་བྱང་ཕྱོགས་འདིར་འོངས་པ། །བསྟན་དང་བླ་མ་གཙུག་རྒྱན་ནོར་བུའི་སྤོར། །འདུ་འབྲལ་མེད་པར་གུས་མཆོད་མིའི་དབང་མོ། །གང་དེའི་གསུང་གིས་བསྐུལ་ནས་ཉམས་བཞེས་སུ། །
པདྨས་རྗེས་བཟུང་བརྗེས་སྦྱར་བ་དགེ། ༈ ་།།སློབ་དཔོན་ཆེན་པོ་པདྨ་འབྱུང་གནས་ལ་གསོལ་བ་འདེབས་པ་ཐུགས་རྗེའི་ཆུ་གཏེར་གཡོ་བའི་དྲི་གཞོན་ཞེས་བྱ་བ་བཞུགས་སོ།། ཨོཾ་སྭ་སྟི་སིདྡྷི། ཨཽ་ཌི་ཡཱ་ནའི་སློབ་དཔོན་ཆེན་པོ་པདྨ་འབྱུང་གནས་
ལ་བསྟོད་པ་ཐུགས་རྗེའི་ཆུ་གཏེར་གཡོ་བའི་དྲི་བཞོན་ཞེས་བྱ་བ། ཞི་ཁྲོ་རབ་འབྱམས་ཀྱི་དཀྱིལ་འཁོར་རྒྱ་མཚོའི་དེད་དཔོན་དེ་ཉིད་ལ་ཕྱག་འཚལ་ཞིང་སྐྱབས་སུ་མཆིའོ། །ཨེ་མ་ཧོ། །བདེ་ཆེན་དག་པའི་ཞིང་ན་འོད་མཐའ་ཡས། །གྲུ་འཛིན་རི་བོའི་སྤོར་
ནི་པད་དཀར་འཛིན། །འཛམ་གླིང་བརྟུལ་ཞུགས་གྲུབ་པའི་དབང་པོ་མཆོག །དབྱེར་མེད་པདྨ་འབྱུང་གནས་ཞབས་ལ་འདུད། །གསོལ་བ་འདེབས་སོ་ཨོ་རྒྱན་རིན་པོ་ཆེ། །བྱིན་གྱིས་རློབས་ཤིག་ཚར་ཆེན་རྡོ་རྗེ་འཆང་། །ཕྱི་ནང་བར་ཆད་ཐམས་ཅད་ཞི་
བ་དང་། །བསམས་པ་ཆོས་བཞིན་འགྲུབ་པར་བྱིན་གྱིས་རློབས། །སིནྡྷའི་ཆུ་གཏེར་ཆེན་པོའི་ཀློང་ཡངས་སུ། །འདབ་བརྒྱད་ཟེའུ་འབྲུ་བཞད་པའི་གེ་སར་རྩེར། །དུས་གསུམ་རྒྱལ་བའི་ཐུགས་རྗེའི་སྣང་བརྙན་ནི། །ཡིད་འཕྲོག་གཞོན་ནུའི་གཟུགས་སུ་

ལྷང་ངེར་སྣང་། །གསོལ་བ༴ །བྱིན༴ །ཕྱི༴ །བསམས༴ །དེ་ཚེ་སྐལ་བཟང་འབྱོར་བའི་དབང་པོ་ཡིས། །ཨ་ཧོ་བདག་གི་བསོད་ནམས་ཟོང་གིས་ནི། །ཐོབ་པའི་འདི་ནི་སྲིད་ན་ངོ་མཚར་ཞེས། །ཕོ་བྲང་སྤྱན་དྲངས་སྲས་ཀྱི་ཐུ་བོར་བཟུང་།
གསོལཿ༴ །བྱིན༴ །ཕྱི༴ །བསམས༴ །འཇིག་རུང་འཁོར་བའི་ཆུ་གཏེར་བརྟུལ་ཞུགས་ཀྱི། །རི་དབང་གིས་བསྲུབས་དེ་ལྟའི་འཁྲུལ་འཁོར་ལས། །ལེགས་པར་ཐོན་པའི་གྲུབ་རིགས་ཟླ་ཤེལ་དབང་། །འཛམ་གླིང་དག་པའི་མཁའ་ལ་ཐོགས་མེད་
རྒྱུ༑ །གསོལ༴ །བྱིན༴ །ཕྱི༴ །བསམས༴ །བཀའ་བརྒྱད་གྲུབ་པའི་གདེངས་ཅན་རྣལ་འབྱོར་ལས། །སྨིན་གྲོལ་དབང་གི་ཆུ་བོ་མ་ལུས་ཐོབ། རྡོ་རྗེའི་སར་བགྲོད་སླར་ཡང་དེ་དག་གི །གཙུག་ཏུ་བདུད་རྩིའི་བུམ་བཟང་སྦྱིན་པར་མཛད།
88
གསོལ༴ །བྱིན༴ །ཕྱི༴ །བསམས༴ །མཁའ་འགྲོའི་གླིང་དང་འཕགས་པའི་ཡུལ་ཀུན་ཏུ། །པཎ་གྲུབ་ཡོངས་ཀྱི་གཙུག་གི་ནོར་བུས་བཏུད། །དཔའ་བོ་ཌཱ་ཀིའི་ཚོགས་ཀྱི་དེད་དཔོན་གྱུར། །བདུད་དང་མུ་སྟེགས་མིང་གི་ལྷག་མར་བྱས།
གསོལ༴ །བྱིན༴ །ཕྱི༴ །བསམས༴ །ཁྲི་སྲོང་ལྡེའུ་བཙན་ལེགས་བྱས་སྐྱ་རེངས་ཀྱིས། །ལེགས་པར་དྲངས་པའི་རྒྱལ་དབང་ཉིན་བྱེད་མཆོག །གངས་ཅན་ལྷ་ཡི་ལམ་དུ་ཤར་བའི་མོད། །གདུག་ཅན་འབྱུང་པོ་གཉིས་སྐྱེས་མུན་ཁུང་ཞུམ། །
གསོལ༴ །བྱིན༴ །བསམས༴ །ཐུབ་བསྟན་པདྨའི་འཛུམ་དཀར་བཞད་བྱེད་ཅིང་། །གསང་ཆེན་བདུད་རྩིའི་བཅུད་ཀྱི་ཉིང་ཁུ་ཡིས། །རྗེ་འབངས་གྲོགས་དང་དཀྱིལ་འཁོར་བཅོ་བརྒྱད་སོགས། །སྐལ་བཟང་བུང་བའི་ཚོགས་ཀུན་མྱོས་པར་

ཡུལ་༅
ནི་།
དཀར་པོར་མཛད། །གྱུར
གསོལ༴།
།གསོལཿ༴ །
ཕྱིབྱིན༴
།།ཕྱི༴
བསམས༴བསམས༴
ཡང་ཕྱོགས་དང་ཕྱོགས་
ལྷ་མཚམས་རི་
ལ།ཀླུང་
།བགྲོད་ཐམས་ཅད་
ཇི་ཀུན།
བཞིན་།
ཉི་རྡོ་
ཟེར་ལ་ཞིང་
ཆིབས་བྱིན་
།བརླབས་
ཡབ་ནོར་གྱི།
རིའི་།
རྩེ་མོར་གཏེར་ཁ་
ཡུད་འབུམ་
བྱོན དུ་
།མས་
འཛིན་གྲུབ་བྱས་
པའི་ནས།
འཁོར་ཁ་
ལོས་རི་
སྦྱར་བ་ལ༑ །གསོལ་བ༴ །བྱིན༴ །ཕྱི༴ །བསམས༴ །མགོན་པོ་ཁྱོད་ཀྱི་བདེན་ཚིག་བསླུ་མེད་གསུང་། །ནམ་མཁའི་མཐའ་ཀླས་འགྲོ་བའི་དོན་མཛད་ཅིང་། །ཁྱད་པར་བོད་ཀྱི་ཉམ་ཐག་འགྲོ་བ་རྣམས། །སྙིགས་དུས་སྡུག་བསྔལ་དུ་མས་ཉེན་པའི་ཚེ།དད་ལྡན་མི་རེའི་མདུན་དུ་པད་འབྱུང་རེ། །འབྱོན་ཞིང་ཁྱད་པར་ཡར་ངོའི་ཚེས་བཅུའི་དུས། །མངོན་གསུམ་འབྱོན་པར་ཞལ་གྱིས་བཞེས་པ་ལྟར། །བདག་དང་བདག་ལ་ལྟོས་པའི་ཉམ་ཐག་རྣམས། །ཁྱོད་ཀྱི་ཞལ་བཟང་སྟོན་ཀའི་ཟླ་དབང་ལྟར། །མངོན་སུམ་མཐོང་ཞིང་མཆོག་དང་ཐུན་མོང་གི །དངོས་གྲུབ་ཐམས་ཅད་བདེ་བླག་ཐོབ་གྱུར་ནས། །རང་གཞན་དོན་གཉིས་འགྲུབ་པར་བྱིན་གྱིས་རློབས། །གསོལ་བ་འདེབས་སོ་ཨོ་རྒྱན་རིན་པོ་ཆེ། །བྱིན་གྱིས་རློབས་ཤིག་ཚར་ཆེན་རྡོ་རྗེ་འཆང་། །ཕྱི་
ནང་བར་ཆད་ཐམས་ཅད་ཞི་བ་དང་། །བསམས་པ་ཆོས་བཞིན་འགྲུབ་པར་བྱིན་གྱིས་རློབས། །ཨོཾ་ཨཱཿ ཧཱུྃ་བཛྲ་གུ་རུ་པདྨ་སིདྡྷི་ཧཱུཾ། ཞེས་ཨཽཌི་ཡཱ་ནའི་སློབ་དཔོན་ཆེན་པོ་པདྨ་འབྱུང་གནས་ལ་གསོལ་བ་འདེབས་པའི་ཚིགས་སུ་བཅད་པ་འདི་ཉིད་རྣལ་

སྡེ
རྗེ༑
།པ་
འབྱོར་
གསུམ་
མཁྱེན་རབ་བདེ་གསོལ་
ལ་
།རྩ་
།གཤེགས་
ཆེན་
།།པའི་
ཕྲེང་
དམ་པ་།ཞེས་
དཔལ་
ཟབ་རྒྱས་།
དངོས་
བསྟན་པ་
པ་རྒྱ་འཕྲལ་
ཡ།
མངའ་།
བདག་རྗེདུ་
།སྦྱར་
རྒྱལ་བ་རྒྱ་ཕུལ་བ་
།རིག་བཅུདཤིས
རབ་
རྒྱས་འཆི་མེད་ནི་
རྣམ་ངེས་
དང་མཚོ་
རྡོ་ཕྱུག་
རྗེ།གིས་
བླ་མ་བཀའ་
ནམ་མཁའ་པའི་།
གཏེར་སྙན་གསལ་རྒྱ་
རྨོར་མཚོའི་

།བ་འདེབས། །དེ་ལྟར་རང་སེམས་དད་པའི་དྲི་བཞོན་གྱིས། །ཉེར་བསྐལ་ཐུགས་རྗེའི་སྤྲིན་སྔོན་གསར་པ་ལས། །གྲུབ་གཉིས་བདུད་རྩིའི་ཆར་པ་འབེབས་བཞིན་དུ། །རྩ་བརྒྱུད་བླ་མས་རྗེས་སུ་འཛིན་པར་ཤོག །སྣང་སྲིད་༄༅།
དག་པ་རབ་འབྱམས་རྒྱལ་བའི་ཞིང་། །ཅིར་སྣང་རྩ་གསུམ་ཀུན་འདུས་བླ་མ་རྗེར། །ངེས་པ་རྙེད་ནས་རྩེ་གཅིག་གསོལ་བཏབ་པས། །ཐུགས་རྗེའི་བྱིན་རླབས་སྙིང་ལ་འཇུག་པར་ཤོག ། སྒྲ་གྲགས་སྙན་མིན་དེ་རྗེས་མི་འབྲང་བར། །གྲགས་སྟོང་ཛབ་ཀྱི་
དབྱངས་སུ་འཆར་བ་དང་། །གཉིས་འཛིན་འཁྲུལ་པའི་རྟོག་པ་ཅི་ཤར་ཡང་། ¸།རང་རིག་བླ་མའི་ཞལ་བཟང་སྐྱོང་བར་ཤོག །མདོར་ན་དེང་ནས་བྱང་ཆུབ་སྙིང་པོའི་བར། །སྐྱབས་གནས་ཀུན་འདུས་བླ་མ་ཨོ་རྒྱན་རྗེས། །འབྲལ་མེད་རྗེས་བཟུང་ཁྱོད་
ཐུགས་རོ་གཅིག་པར། །ཀུན་བཟང་གདོད་མའི་ཀློང་དུ་གྲོལ་བར་ཤོག །ཅེས་ཚར་ཆེན་རྡོ་རྗེ་འཆང་བློ་གསལ་རྒྱ་མཚོའི་ཞལ་སྔ་ནས་མཛད་པའི་ཨོ་རྒྱན་བླ་མའི་རྣལ་འབྱོར་གྱི་བླ་བརྒྱུད་གསོལ་འདེབས་ངོ་མཚར་པདྨའི་ཕྲེང་བ་ཞེས་བྱ་བ་འདི་ནི་ལམ་འདི་ལ་
ཉམས་ལེན་རྩེ་གཅིག་ཏུ་བྱེད་པ་ཤཱ་ས་ན་དྷ་རེནྡྲ་རཱ་ཛས་ཡང་ཡང་བསྐུལ་བའི་ངོ་མ་ཆོག་པར་ཤཱཀྱའི་དགེ་སློང་མི་ཏྲི་ཀརྨ་གུ་ཎས་སུག་བྲིས་སུ་བགྱིས་པའོ། །བརྒྱུད་པའི་ཁ་སྐོང་ནི། ཡོངས་འཛིན་དམ་པ་གསུམ་ལ་གསོལ་བ་འདེབས། །ཞེས་པའི་
མཚམས། རབ་འབྱམས་སྨྲ་བ་བསྟན་པ་རབ་རྒྱས་དང་། །ངག་གི་དབང་ཕྱུག་ཕྲིན་ལས་ཡོན་ཏན་ཞབས། །བཀའ་དྲིན་མཉམ་མེད་བསྟན་འཛིན་སྙན་གྲགས་ཏེ། །རྣམ་འདྲེན་མཚུངས་མེད་གསུམ་ལ་གསོལ་བ་འདེབས། །དེ་ལྟར་རང་སེམས་དད་པའི་

སོགས་དང་སྦྲེལ་ལོ། །ཞེས་པའང་འཇམ་དབྱངས་མཁྱེན་བརྩེས་སོ།། ༈ །།པདྨ་འོད་དུ་སྐྱེ་བའི་སྨོན་ཚིག་མི་ཤིགས་ཐིག་ལེ་མ་བཞུགས་སོ། །མི་ཤིག་བདེ་ཆེན་ཐིག་ལེ་འོད་ལྔའི་མདངས། །འགག་མེད་དབྱིངས་ལས་ཡེ་ཤེས་མཆོག་གི་
ཟེར༑ །སྣང་སྟོང་སྒྱུ་མའི་ཐིག་ཕྲན་བྱེ་བ་བརྒྱ། །སྤྲོ་དང་སྡུད་པའི་ཞིང་མཆོག་རྔ་ཡབ་གླིང་། །མཛེས་སྡུག་ཆུ་སྐྱེས་འགྲམ་པར་འཇའ་ཟེར་གྱིས། །འཁྱུད་པའི་གུར་ཁྱིམ་བཀྲ་བའི་མཁའ་འགྲོའི་གནས། །དཀྱིལ་འཁོར་རྒྱ་མཚོའི་ཁྱབ་བདག་པདྨ་
འབྱུང་༑ །དགྱེས་པའི་གནས་དེར་འཕོ་བའི་སྐལ་བཟང་སྩོལ། །བདེ་ཆེན་ཟག་པ་མེད་པའི་ཡེ་ཤེས་རོས། །གང་ཐུགས་རྣམ་པར་མྱོས་པའི་དཔའ་བོ་དང་། །ཌཱ་ཀིའི་སྤྲིན་ཕུང་གཏིབས་པའི་དོ་ར་ན། །བདག་ཀྱང་ཚུད་པའི་སྐལ་བ་ཅན་འགྱུར་ཤོག །
ཅེས་པ་འདི་ནི་པདྨས་རྗེས་བཟུང་གཟིམས་འོག་ཐམས་ཅད་མཁྱེན་པ་བྱམས་པ་ངག་དབང་བསྟན་འཛིན་ཕྲིན་ལས་ཀྱིས་མཛད་པའོ།། ༈ །།དཔལ་ལྡན་བླ་མ་མཆོད་པའི་ཚུལ་གྲུབ་གཉིས་འདོད་འཇོའི་བསམ་འཕེལ་ཞེས་བྱ་བ་བཞུགས་སོ། །ན་མོ་གུ་
རུ་པདྨ་ཀ་ར་སརྦ་སིདྡྷི་ཕ་ལ་ཧོཿ ཡེ་ནས་ཀ་དག་ཆོས་དབྱིངས་བདེ་ཆེན་ཀུན་བཟང་སྣང་བ་མཐའ་ཡས་མཆོག །ཁ་སྦྱོར་ཡན་ལག་བདུན་གྱི་རྣལ་རོལ་ལོངས་སྐ་ཐོད་ཕྲེང་རིགས་ལྔའི་གར། །བསམ་ཡས་གདུལ་བྱའི་བསམ་པ་ཇི་བཞིན་བླ་མ་མཚན་
བརྒྱད་སྤྲུལ་པའི་སྐུ། །གཅིག་དང་དུ་མའི་གར་གྱིས་རོལ་པའི་རྒྱལ་དབང་པདྨ་སྙིང་དབུས་བཞུགས། །མགོན་ཁྱོད་བདག་སོགས་མ་རུངས་སྙིགས་མའི་འགྲོ། །གདུལ་དཀའ་ལྕགས་ཀྱི་རི་བོ་ཐབས་མཁས་འཕྲུལ། །བརྒྱ་ཕྲག་མཛད་པའི་རྩི་ཡིས་

༄༅། །གསེར་བཟང་པོར། །སྒྱུར་བའི་བཤེས་གཉེན་ཆེན་པོར་བསྟན་མིན་ནམ། །གང་གི་སྐུ་དྲིན་བློ་འདས་བསྐལ་པའི་བར། །ཞིང་རྡུལ་སྙེད་གྲངས་ལུས་སྲོག་ལོངས་སྤྱོད་ཀྱིས། །མཆོད་ཀྱང་འཁོར་མིན་འོན་ཀྱང་ཚོགས་ཟུང་
རྒྱན༑ །སྤེལ་བའི་ཐབས་ཚུལ་ཟབ་མོ་འདི་ན་དགེ །ཞེས་མཆོད་པར་བརྗོད་ནས་འདིར་གང་བཤད་པར་བྱ་བ་ནི། རིམ་ལྔ་ལས། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམ། །དེ་མཉེས་པས་ནི་ཀུན་མཁྱེན་པའི། །ཡེ་
ཤེས་མཆོག་དེ་འཐོབ་པར་འགྱུར། །ཞེས་གསུངས་པ་ལྟར་མདོ་རྒྱུད་ཐམས་ཅད་ཀྱི་སྙིང་པོ། །རྒྱ་བོད་མཁས་གྲུབ་ཐམས་ཅད་ཀྱི་ཉམས་བཞེས་ཀྱི་ཉིང་ཁུ། ཚེ་གཅིག་ལུས་གཅིག་ལ་ཟུང་འཇུག་གི་ས་ལ་གཤེགས་པའི་ལམ་གཅིག་པུར་གྱུར་པ་ནི་ལམ་ཟབ་
མོ་བླ་མའི་ལམ་འདི་ཉིད་ཡིན་ཞིང་། དེའི་ཕྱིར་ན་དཔལ་ལྡན་བླ་མ་མཆོད་པའི་རིམ་པ་ལག་ལེན་དུ་འདེབས་པར་བྱེད་པ་ལ། ཐོག་མར་དུས་ཡར་མར་གྱི་ཚེས་བཅུའམ། བརྒྱད་དང་བཅོ་ལྔ་གནམ་སྟོང་སོགས་དང་། རྒྱལ་བའི་དུས་ཆེན་རྣམས་དང་། རྩ་
བའི་བླ་མའི་དུས་དྲན་སོགས་དུས་ཁྱད་པར་ཅན་གྱི་ཚེ་དབེན་ཞིང་ཡིད་དང་མཐུན་པའི་གནས་ཁང་སོགས་བྱི་དོར་ལེགས་པར་བྱ། བླ་བྲེ་སོགས་མཆོད་རྫས་ཅི་ཡོད་བཀོད་ལེགས་སུ་བཤམ། དཀོན་མཆོག་སྤྱི་དང་ཁྱད་པར་གུ་རུའི་སྐུ་བརྙན་དང་རྩ་བའི་བླ་
མའི་སྐུ་བརྙན་སོགས་བྲིས་འབུར་གང་རིགས་ལེགས་པར་བཤམས་པའི་སྐུ་མདུན་ངོས་སུ་སྟེགས་བུ་བརྟན་ཅིང་མཐོ་བ་བང་རིམ་འགའ་ཞིག་ཡོད་པ་བྱས་ན་ལེགས་ཤིང་། དེའི་སྟེང་དུ་རྟེན་ཁེབས་སོགས་ཀྱིས་མཛེས་པར་བཀབ་ལ། བང་རིམ་དང་པོ་ལ་

ཉེར་སྤྱོད་ལྔ་བརྒྱ་སྟོང་སོགས་ཅི་འབྱོར། ཐ་མའང་བཅུ་ལས་མི་ཉུང་བ་དང་། དེ་འོག་བང་རིམ་གཉིས་པ་ལྟ་བུ་ལ་གསེར་དངུལ་ལི་སོགས་ཀྱི་མཎྜལ་ལ་གླིང་བཞི་སོགས་བྲིས་འབུར་རམ། མར་ཐུད་འབྲས་སོགས་ཀྱི་ཚོམ་བུ་གང་རིགས་བྱས་ལ་
དགོད༑ བང་རིམ་གསུམ་པ་ལ་ཚོགས་རྫས་ཀྱི་བྱེ་བྲག་ཅི་འབྱོར། བང་རིམ་བཞི་པར་བཟའ་བཏུང་དར་གོས་རིན་ཆེན་འབྲུ་སྣ་རོལ་མོའི་བྱེ་བྲག་སོགས་རང་ལ་ཅི་ཡོད་ཀྱི་དངོས་པོ་བཟང་ཞིང་རྒྱ་ཆེ་བ་སྟེ་ཡིད་འཁུལ་བར་བཤམ། རྣལ་འབྱོར་པ་རྣམས་ཀྱང་
ཁྲུས་བྱས། གོས་གསར་པ་དྲི་མེད་གྱོན། གདན་ཡང་ཁ་གསར་གྱི་སྟེང་དུ་རྟེན་ལ་ཁ་ཕྱོགས་པའི་ངོས་ནས་དགའ་སྤྲོ་དང་མོས་དུང་ཆེན་པོས་སྐལ་བ་བཟང་པོར་ཤེས་བཞིན་དུ་འཁོད། མདུན་དུ་ལྕོགས་རྩེ་ལ་སོགས་པའི་སྟེང་དུ་ཌ་དྲིལ་འཐོར་
ནས༑ གཞན་ཡང་སྒྲབ་གྲོགས་ཀྱིས་ལྕོགས་ན་རྔ་ཆ་ལང་དུང་སོགས་ཀྱང་བཤམ། འདི་སྐབས་སུ་མཆོད་པའི་རྫས་རྣམས་དངོས་པོ་དམན་ཞིང་ཆུང་བ། གྲངས་ཉུང་བ། མ་དག་པ། མི་གཙང་བ། སྣོད་ཀྱང་ཆག་གྲུམ་སོགས་བཀྲ་མི་ཤིས་པའི་
རིགས་གཏན་ནས་སྤང་དགོས་ཏེ། འཕྲལ་ཕུག་རྟེན་འབྲེལ་གྱི་གནད་འགགས་མང་པོའི་སྐྱོན་དུ་འགྱུར་བའི་ཕྱིར་རོ། །ཆོ་ག་དངོས་ནི། ཐོག་མར་མཆོད་པ་རྣམས་ཆབ་ཀྱིས་བྲན་ལ། ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨཾ་
ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་དྭངས་གསལ་དྲི་མ་མེད་པ་རྣམས་ཀྱི་ནང་དུ་ཨོཾ་ཡིག་དཔག་ཏུ་མེད་པ་ཞུ་བ་ལས་བྱུང་བའི་ངོ་བོ་ཟག་པ་མེད་པའི་ཡེ་ཤེས་བདེ་བ་ཆེན་པོའི་རང་བཞིན་རྣམ་པ་ལྷ་རྫས་སུ་ཤར་བའི་མཆོད་

༄༅། །ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ། བླ་བྲེ། འཕན། གདུགས། རྒྱལ་མཚན། ལྡ་ལྡི་སོགས་བསམ་གྱིས་མི་ཁྱབ་པ་ཀུན་བཟང་འཕགས་པའི་མཆོད་སྤྲིན་ལྟ་
བུ་རྩ་གསུམ་ཀུན་འདུས་བླ་མ་རྒྱལ་བ་སྲས་བཅས་ཀྱི་སྤྱན་ལམ་དུ་འབྱུང་ཞིང་དགེ་བར་གྱུར་ཅིག ཨོཾ་བཛྲ་སྥ་ར་ཎ་ཁཾ། ཨོཾ་སརྦ་བིད་པཱུ་ར་སོགས་དང་། ཨོྃ་བཛྲ་ཨཉྙཾ་ནས། ཤབྡའི་བར་དང༌། ཨོཾ་བཛྲ་དྷརྨཱ་ར་ཎི་སོགས་ལན་གསུམ་བརྗོད་ཅིང་རོལ་མོ་
དཀྲོལ༑ དེ་ནས་སྐྱབས་འགྲོ་ནི། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་
རྒྱས་བཅོམ་ལྡན་འདས་རྣམས་ལ༴ དམ་པའི་ཆོས་རྣམས་ལ༴ །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པའི་སྐྱབས་འགྲོ་ཚར་བདུན་ནམ་ཉེར་གཅིག་ལ་སོགས་པ་བརྗོད། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་གྱིས་བྱང་ཆུབ་མཆོག་ཏུ་སེམས་བསྐྱེད། །སེམས་ཅན་ཐམས་ཅད་བདེ་བ་དང་
བདེ་བའི་རྒྱུ་དང་ལྡན་པར་གྱུར་ཅིག སོགས་ཚར་གཅིག་གིས་ཚད་མེད་བཞི་བསྒོམ། དེ་ནས་རྟེན་བསྐྱེད་པ་ནི། ཨཱཿ གདོད་ནས་སྤྲོས་བྲལ་སྟོང་གསལ་ཆོས་དབྱིངས་ཀློང་། །སྲིད་ཞིའི་ཆོ་འཕྲུལ་ཡ་མཚན་མཐའ་ཀླས་པ། །ངོ་མཚར་རྟེན་འབྱུང་སྒྱ་

མའི་རྗེས་འགྲོའི་ཆོས། །དག་པ་རབ་འབྱམས་བཀོད་པར་ཡོངས་ཤར་བ། །ལྔ་ལྡན་འཇའ་ཟེར་དྲྭ་བས་ཀུན་གསལ་ཁྱོན། །ཁྱབ་པའི་གནས་འདི་བདེ་ཆེན་པདྨ་འོད། །རྩ་གསུམ་རྒྱལ་པའི་ཕོ་བྲང་ཉམས་དགའ་བ། །སྣང་སྟོང་དབྱེར་མེད་ཆེན་པོར་གྲུབ་
པ་ནི། །ལྷུན་གྲུབ་དཔལ་གྱི་རི་བོ་བརྗིད་ཆགས་སྟེང་། །ལྷ་མིའི་ཡིད་བཞིན་ནོར་བུ་ལས་གྲུབ་པའི། །རྩིག་པ་འདོད་སྣམ་ཕ་གུ་དྲ་བ་སོགས། །བཀོད་ལེགས་ཕོ་བྲང་སུམ་བརྩེགས་ལྟ་ན་སྡུག །ཉི་ཟླའི་ཁེངས་པ་སྙོལ་བའི་མདའ་ཡབ་དང་། །རྒྱ་ཕུབ་རྡོ་
རྗེ་ནོར་བུའི་ཏོག་འབར་ཞིང་། །གྲུ་བཞི་སྒོ་བཞི་རྟ་བབས་ཆོས་འཁོར་གདུགས། །ཡིད་འཕྲོག་ནོར་བུའི་རང་བཞིན་ཁོ་ནས་སྤུད། །ཀུན་བཟང་རྣམ་འཕྲུལ་རབ་འབྱམས་མཆོད་པའི་སྤྲིན། །སྤྲོ་བའི་དཔའ་བོ་ཌཱ་ཀི་ལྷ་ལྷ་མོ། །གངྒཱའི་རྡུལ་སྙེད་ཕུང་པོས་ཕྱི་
ནང་ཀུན། །ཁྱབ་པའི་སྒྱུ་འཕྲུལ་བཀོད་པ་བསམ་མི་ཁྱབ། །ཁྲུས་རྫིང་བདུད་རྩིའི་ཆུ་མིག་ལྷ་ཡི་ཤིང་། །འོད་འབར་པདྨའི་བྱེ་བྲག་མཐའ་ཀླས་ཤིང་། །སྲིད་ཞིའི་ཕུན་ཚོགས་ཀུན་དང་འཇའ་ཚོན་ལྔ། །འདྲེས་པའི་ཞིང་ཁམས་ཆེན་པོར་ལྷུན་གྱིས་གྲུབ། །
དེ་ལྟའི་གཞལ་མེད་ཕོ་བྲང་སྟེང་དབུས་ན། །ཀུན་ཁྱབ་དང་པོའི་རྒྱལ་བ་འོད་དཔག་མེད། བར་ཁང་ལོངས་སྐྱའི་ཡོན་ཏན་རབ་རྫོགས་པའི། །ཐོད་ཕྲེང་རིགས་ལྔ་སྣང་སྟོང་འོད་དུ་འབར། །དེ་འོག་གཞལ་དུ་མེད་པའི་ཕོ་བྲང་དབུས། །གདོང་ལྔའི་དབང་
པོས་ཟུར་བཞི་རབ་བཏེགས་པའི། །ཡིད་བཞིན་བསམ་འཕེལ་ནོར་བུ་འབར་བའི་ཁྲི། །སྲབ་འཇམ་ལྷ་ཡི་རེག་བྱས་སྤྲས་པའི་སྟེང་། །འཇམ་མཉེན་འདབ་ཕྲེང་བྱེ་བས་རབ་འཁྱུད་པའི། སྣ་ཚོགས་ཆུ་སྐྱེས་གསར་པའི་ལྟེ་བ་ལ། །སྣང་བྱེད་ཚ་ཟེར་རྒྱས་

༄༅། །པའི་དཀྱིལ་འཁོར་སྟེང་། །དྲི་བྲལ་ཟླ་བ་ཞུན་མ་འཁྱིལ་པའི་དབུས།།སྐྱབས་གསུམ་རྒྱལ་བ་ཀུན་འདུས་རྡོ་རྗེ་འཆང་། །དྲིན་ཆེན་བླ་མ་མཚོ་སྐྱེས་སྤྲུལ་པའི་སྐུ། །ཡིད་འཕྲོག་མིག་གི་བདུད་རྩི་དཀར་དམར་མདངས། །
ཡོངས་རྫོགས་མཚན་དཔེའི་མཛེས་རྒྱན་ཀུན་གྱིས་སྤུད། །ཕྱག་གཡས་དྲེགས་པ་ཟིལ་གནོན་ཐེག་དགུའི་རྩལ། །རྫོགས་པའི་ཡེ་ཤེས་རྡོ་རྗེ་ཐུགས་ཀར་འཛིན། །གཡོན་པས་མཉམ་གཞག་དྲི་བྲལ་ཀ་པཱ་ལ། །བདེ་ཆེན་བདུད་རྩིའི་བཅུད་ཀྱིས་གཏམས་པ་
བསྣམས། །ཐབས་ཤེས་འདུ་འབྲལ་མེད་མཚོན་ཁ་ཊཱཾ་ག །མཚན་ཉིད་ཀུན་ལྡན་གཡོན་པའི་གྲུ་མོར་འཛིན། །མཐིང་ནག་གསང་ཕོད་སྣམ་སྦྱར་ལེ་བརྒན་མདངས། །ཟ་བེར་སྨུག་ཁྲའི་ན་བཟའ་ལྷབ་ལྷུབ་གཡོ། །སྙན་རྒྱན་མགུལ་རྒྱན་ཕྱག་ཞབས་གདུ་
བུ་ནི། །གཟི་བྱིན་འབུམ་ཕྲག་རྒྱས་པ་ནོར་བུའི་རྒྱན། །འབར་བའི་འོད་ཟེར་བྱེ་བ་དཀྲིགས་བཞིན་དུ། །ཞབས་ཟུང་མི་གཡོ་རྡོ་རྗེའི་སྐྱིལ་ཀྲུང་བཞུགས། །རབ་མཛེས་ཤེའུ འི་སྙན་ཞུ་རྡོ་རྗེ་དང་། །རྒོད་ལྡེམ་དར་སྣ་མེ་ལོང་གིས་བརྒྱན་གསོལ། །སྐལ་
བཟང་བདག་ལ་བརྩི་བའི་སྤྱན་དཀྱུས་དང་། །འགྲོགས་པའི་དགྱེས་འཛུམ་ཆེས་ཆེར་སྟོན་པར་མཛད། །ཆོས་དབྱིངས་ཟག་མེད་བདེ་བ་ཆེན་པོ་དངོས། །སྣང་སྟོང་ཡེ་ཤེས་སྒྱ་མའི་རྣམ་འཕྲུལ་གང་། །གྲངས་མེད་ཌཱ་ཀིའི་གཙོ་མོར་རབ་བཞེངས་པའི།
བདེ་སྐྱོང་རྣམ་གཉིས་སྒེག་མཛེས་རྗེས་ཆགས་ངོམས། །མཐའ་སྐོར་ཀུན་ཏུ་བླ་མ་ཡི་དམ་སོགས། །རྒྱལ་བ་རྒྱ་མཚོའི་ལྷ་ཚོགས་སྤྲིན་བཞིན་འཁྲིགས། །ཁྱད་པར་བླ་མ་མཚན་བརྒྱད་སྒྲུབ་ཆེན་བརྒྱད། །རྒྱ་བོད་རིག་འཛིན་བརྒྱད་སོགས་རྗེ་འབངས་

ཚོགས། །དམ་ཅན་སྲུང་མ་དཔའ་བོ་མཁའ་འགྲོའི་རྡུལ། །ཕྱི་ནང་ཀུན་ཏུ་ཁྱབ་པའི་བར་མཚམས་ནས། །གཏུམ་རྔམས་དྲག་པོས་བདུད་འདུལ་ལས་བཞིའི་གིང་། །དཔག་མེད་འཕྲོ་འདུ་ཆུ་ཟླའི་རོལ་པས་བཞུགས། །ཞེས་བསྐྱེད་ཅིང་གསལ་ལེགས་
པར་བཏབ་ལ། དེ་ནས་ཡེ་ཤེས་པ་སྤྱན་དྲང་བ་ནི། དེ་ལྟར་སྐྱབས་གསུམ་ཀུན་འདུས་བླ་མ་དེའི། །གནས་གསུམ་ཨོཾ་དཀར་ཨཱཿ དམར་ཧཱུཾ་མཐིང་ནག །རྙོགས་བྲལ་དྭངས་མཚོའི་གཟུགས་བརྙན་ཇི་བཞིན་པ། །ཁྱད་པར་ཐུགས་ཀར་ཟླ་སྟེང་ཡི་གེ་ཧྲཱིཿ
དེ་ལས་འོད་ཟེར་དབང་མདོག་ལྕགས་ཀྱུའི་དབྱིབས། །གྲངས་མེད་གློག་གི་ཕོ་ཉའི་ངང་ཚུལ་ཅན། ། ཨོ་རྒྱན་ཟངས་མདོག་དཔལ་རི་ལ་སོགས་པ། །ཕྱོགས་བཅུ་དག་པ་རབ་འབྱམས་ཞིང་ཁྱབ་པས། །བླ་མ་བདེ་གཤེགས་ཡི་དམ་དཀྱིལ་འཁོར་ལྷ། །
86
སངས་རྒྱས་བྱང་སེམས་དམ་ཅན་སྲུང་མའི་ཚོགས། །ཕྱོགས་མཚམས་སྟེང་འོག་ཀུན་ནས་སྤྲིན་ཕུང་བཞིན། སྐད་ཅིག་ཉིད་ལ་བཛྲ་ས་མཱ་ཛཿ ཧཱུཾ། ཨོ་རྒྱན་ཡུལ་གྱི་ནུབ་བྱང་མཚམས། །པདྨ་གེ་སར་སྡོང་པོ་ལ། །ཡ་མཚན་མཆོག་གི་དངོས་གྲུབ་
བརྙེས༑ །པདྨ་འབྱུང་གནས་ཞེས་སུ་གྲགས། །འཁོར་དུ་མཁའ་འགྲོ་མང་པོས་བསྐོར། །ཁྱེད་ཀྱི་རྗེས་སུ་བདག་སྒྲུབ་ཀྱི། །བྱིན་གྱིས་རློབ་ཕྱིར་གཤེགས་སུ་གསོལ། །མ་ལུས་སེམས་ཅན་སོགས་ནས། ཡང་དག་འཁོར་བཅས་གནས་འདིར་གཤེགས་
སུ་གསོལ། །ཞེས་པའི་བར་བརྗོད་ནས་ཡེ་ཤེས་པ་སྤྱན་དྲངས་ནས། ཛཿ ཧཱུྃ བཾ་ཧོཿས་རྩ་བའི་བླ་མ་ལ། །གཉིས་མེད་ཐིམ་པས་འདྲེན་མཆོག་ཆོས་ཀྱི་རྗེ། །ཡེ་ཤེས་ལྔ་ལྡན་དཀྱིལ་འཁོར་འཁོར་ལོའི་གཙོ། །སྐྱབས་གནས་ཐམས་ཅད་འདུས་པའི་ངོ་བོར་

༄༅། །གྱུར། །ཅེས་བརྗོད་པའི་རྗེས་སུ། མདུན་གྱི་ནམ་མཁར་རྩ་བའི་བླ་མ་དམ་པས་གཙོ་མཛད་སྐྱབས་ཡུལ་རྣམས་མངོན་སུམ་བཞིན་དུ་བཞུགས་པའི་དྲུང་དུ། བདག་དང་ནམ་མཁའི་མཐའ་དང་མཉམ་པའི་སེམས་ཅན་ཐམས་
ཅད་རེ་རེའང་ལུས་ཞིང་གི་རྡུལ་སྙེད་དང་མཉམ་པར་སྤྲལ་ནས་ཕྱག་འཚལ་བ་དང་། ཡོན་ཏན་རྗེས་སུ་དྲན་པའི་སྒོ་ནས་བྱང་ཆུབ་མ་ཐོབ་ཀྱི་བར་དུ་ཁྱེད་མཁྱེན་སྙམ་པའི་མོས་གུས་ཀྱི་གདུང་ཤུགས་དྲག་པོ་དང་ལྡན་པས་ཡན་ལག་ལྔ་ས་ལ་གཏུགས་ཏེ་ཕྱག་
འཚལ་བཞིན་དུ། གང་གི་དྲིན་གྱིས་ཟག་མེད་བདེ་ཆེན་མཆོག །སྐད་ཅིག་དྲན་པའི་མོད་ལ་སྦྱིན་མཛད་པའི། །དཔལ་ལྡན་རིགས་བརྒྱའི་ཁྱབ་བདག་རྡོ་རྗེ་སེམས། །ཁྱོད་ཞབས་གཙུག་གི་ནོར་བུ་རྟག་ཏུ་བསྟེན། །རབ་མཛེས་མཚན་དཔེའི་ཉི་མ་བརྒྱ་
ཕྲག་གི །དཔལ་འབར་སྐུ་ཡི་སྣང་བ་དྲན་པའི་མོད། །སྲིད་པའི་མུན་པ་དྲུང་ནས་འབྱིན་མཛད་པའི། །རྗེ་བཙུན་སྣང་བའི་དབང་ཕྱུག་ལ་ཕྱག་འཚལ། །མཐའ་ཡས་འགྲོ་བའི་མོས་ཁམས་བསམ་པ་དང་། །མཐུན་པའི་ཟབ་གསང་ཆོས་འཁོར་ཚངས་པའི་
དབྱངས། །མི་ཟད་རྒྱན་གྱི་འཁོར་ལོར་རྟག་འབབ་པའི། །རྗེ་བཙུན་གསུང་གི་དབང་ཕྱུག་ལ་ཕྱག་འཚལ། །དུས་གསུམ་གཟིགས་པའི་ཡེ་ཤེས་ཆགས་ཐོགས་དང་། །བྲལ་བ་རྣམ་པ་ཐམས་ཅད་མཁྱེན་པའི་ཐུགས། །སྲིད་ཞི་ཡོངས་ལ་སྙོམས་པའི་
བདག་ཉིད་ཅན། །རྗེ་བཙུན་དྲན་པས་གདུང་སེལ་ལ༴ །སྟོབས་བཅུ་མི་འཇིགས་དྲན་ཉེ་སངས་རྒྱས་ཆོས། །ཡོངས་རྫོགས་སྤྱན་དང་མངོན་ཤེས་རྫུ་འཕྲུལ་སོགས། །བསམ་ཡས་ཡོན་ཏན་རྒྱ་མཚོའི་བདག་ཉིད་ཅན། །རྗེ་བཙུན་ཡིད་བཞིན་རེ་སྐོང་

ལ༴ །ཞི་རྒྱས་དབང་དྲག་ཕྲིན་ལས་རྣམ་བཞིའི་མཐུ། །ནམ་མཁའ་ཇི་སྲིད་གནས་བར་སེམས་ཅན་ལ། །རྒྱུན་མི་ཆད་པར་སྟོན་པའི་མགོན་གཅིག་པུ། །རྗེ་བཙུན་སྙིང་རྗེའི་དབང་ཕྱུག༴ །འཁོར་བའི་ལམ་དུ་དུག་གསུམ་རྐྱེན་དྲག་པོས། །བསླངས་པའི་
དུཿ ཁའི་ཚོར་བ་མི་བཟད་པ། །སྡུག་བསྔལ་གསུམ་གྱི་ནད་ལས་གྲོལ་མཛད་པའི། །རྗེ་བཙུན་སྨན་གྱི་བླ་མ་ལ༴ །དུག་ལྔའི་ནགས་རུམ་ལོག་ལྟའི་གཅོང་རོང་དང་། །ཐེ་ཚོམ་ཤ་ཟ་ལེ་ལོའི་ཆོམ་རྐུན་གྱིས། །ཉམ་ཐག་རྒྱུད་ལྔའི་མགྲོན་པོ་སྐྱོབ་མཛད་
པའི༑ །རྗེ་བཙུན་སྤྲུལ་པའི་སྐུ་མཆོག་ལ༴ །ཁྱོད་མཚན་དྲན་པའི་མོད་ལ་ཐར་པའི་དགྲ། །རབ་འཇིགས་བདུད་བཞིའི་གཡུལ་ལས་རྣམ་རྒྱལ་ཏེ། །བདེ་ཆེན་ཞི་བའི་གནས་སུ་བཀྲི་མཛད་པའི། །རྗེ་བཙུན་མཐུ་སྟོབས་དབང་ཕྱུག་ལ་ཕྱག་འཚལ། །བདག་
དང་ཁམས་གསུམ་མར་གྱུར་མཐའ་ཡས་ཀུན། །བསླ་མེད་མགོན་པོ་ཁྱོད་ལས་གཞན་པའི་སྐྱབས། །ནམ་ཡང་མ་མཆིས་སྒོ་གསུམ་མི་ཕྱེད་པས། །སྙིང་ཁོང་རུས་པས་ཕྱག་འཚལ་སྐྱབས་སུ་མཆི། །དེང་ནས་བཟུང་སྟེ་ཚེ་རབས་ཐམས་ཅད་དུ། །རྗེ
བཙུན་བླ་མ་ཁྱེད་དང་མི་འབྲལ་ཞིང་། །བརྩེ་བས་རྗེས་བཟུང་ཁྱོད་མཉེས་བགྱིད་ཐོབ་ནས། །མཆོག་ཐུན་དངོས་གྲུབ་མ་ལུས་སྩལ་དུ་གསོལ། །ཅེས་དང་གསོལ་འདེབས་ལེའུ་བདུན་མ་དང་། ཁྱད་པར་རྩ་བའི་བླ་མའི་སྐུ་བསྟོད་བརྒྱ་ཚར་སོགས་ཅི་ནུས་
འདོན༑ དེ་ནས་དད་འདུན་གདུང་ཤུགས་དྲག་པོའི་སྒོ་ནས་འདི་ལྟར་གསོལ་བ་གདབ་པར་བྱ་སྟེ། སྟོབས་བཅུའི་ཡེ་ཤེས་ཉི་མ་འབུམ་ཕྲག་བརྒྱར། །འབར་བའི་གཟི་བྱིན་སྲིད་གསུམ་ཁྱོན་ན་བཞད། །གར་གྱི་དབང་ཕྱུག་བདེ་གཤེགས་ཐོད་ཕྲེང་རྩལ།

༄༅། །དཀྱིལ་འཁོར་བྱེ་བའི་བདག་པོ་ཁྱོད་ལ་འདུད། །གཞལ་མེད་ཐུགས་རྗེའི་འོད་ཞགས་རིང་པོའི་འཕྲུལ། །གྲངས་མེད་འགྲོ་ལ་རྗེས་བརྩེས་དམ་འཁྱུད་པའི། །ཟླ་མེད་སྟོན་པ་རྡོ་རྗེ་ཐོད་ཕྲེང་རྩལ། །བར་མེད་ཡིད་ལ་དྲན་ནོ་
ཐུགས་རྗེས་སྐྱོངས། །ཐོག་མེད་དུས་ཀྱི་མཛའ་བོ་རྨོངས་མུན་གྱིས། །མི་བཟད་སྲིད་ལམ་རིང་པོར་འཁྲིད་པའི་མགྲོན། །དུཿ ཁའི་རྦ་ཀློང་འཁྲུགས་པའི་འཁོར་མཚོ་ལས། །སྒྲོལ་བའི་དེད་དཔོན་མཛད་དུས་དེང་ཁོ་ན། །རྣམ་གསུམ་ཤེས་རབ་གསལ་
བའི་མིག་ལྗོངས་ཤིང་། །འཇིགས་རུང་རྟག་ཆད་ལྟ་བའི་གཡང་སར་འཕྱན། །ཐར་པའི་ས་མཁན་བྲལ་བའི་མགོན་མེད་རྣམས། །མགོན་ཁྱོད་ཐུགས་རྗེས་གཏོང་བ་ཕོད་ལགས་སམ། །གཉིས་སྣང་འགྲོ་ལ་སྡང་བའི་མེ་ལྕེ་ཡིས། །དགེ་ཚོགས་ནགས་
ཀླང་བསྲེགས་པའི་འབྲས་བུ་ཆེ། །ཚ་གྲང་དམྱལ་བའི་ཡུལ་ན་སྤྱོད་པ་རྣམས། །མྱུར་དུ་མི་སྐྱོབ་ཡལ་བར་འདོར་རམ་ཅི། །རྒྱ་ཆེན་བསོད་ནམས་ཚོགས་ཀྱི་ཡན་ལག་རྣམས། །སྲེད་པའི་ལྕགས་ཀྱིས་འཁྱུད་པའི་སེར་སྣའི་སྒྲོག །དམ་པོས་བཅིངས་
འབྲས་བཀྲེས་སྐོམ་ཡི་དྭགས་ལུས། །ཁྱོད་ཀྱིས་མི་སྐྱོབ་ལུས་ཅན་སུ་ལ་རེ། །ཕན་བདེའི་པད་རྩ་རྩད་ནས་འཇོམས་བྱེད་པའི། །གཏི་མུག་གླང་ཆེན་མྱོས་པའི་སྣ་ཞགས་ཀྱིས། །གླེན་ལྐུགས་དུད་འགྲོར་འཕངས་པའི་འགྲོ་འདི་དག །སྐྱབས་གཞན་མ་
མཆིས་བརྩེ་བའི་ཕྱག་གིས་དྲོངས། །རླབས་ཆེན་གཞན་ཕན་བསམ་སྦྱོར་དག་པའི་སྲོག །མི་སྲུན་ཕྲག་དོག་རྣོན་པོའི་མཚོན་ཆ་ཡིས། །བཀུམས་པའི་རང་གཟུགས་ལྷ་མིན་འཐབ་རྩོད་ལས། །མྱུར་དུ་སྐྱོབ་པར་མཛོད་ཅིག་མཁྱེན་བརྩེའི་གཏེར། །དད་

སོགས་འཕགས་ནོར་རིན་ཆེན་བདུན་ཀྱི་ནོར། །ང་རྒྱལ་མི་སྲུན་ཆོམ་རྐུན་སྡེ་ཚོགས་ཀྱིས། །བཅོམ་འབྲས་ཚེ་རིང་འཕོ་ལྟུང་ལྷའི་སྡུག་བསྔལ། །མཐའ་དག་ཞི་བར་མཛོད་ཅིག་ཐུགས་རྗེའི་དབང་། །མཐའ་བྲལ་རྣམ་དག་ལྟ་བའི་སྣང་འོད་གང་། །ལོག་
ལྟའི་སྨག་རུམ་སྟུག་པོས་བསྒྲིབས་པའི་མཐུས། །མཐའ་འཁོབ་ཀླ་ཀློ་མི་ལུས་ཙམ་པོའི་འབྲས། །མ་ལུས་ཞི་བར་མཛོད་ཅིག་ལྷ་ཡི་ལྷ། །རིང་ནས་ཞི་བའི་ལམ་ལས་ཕྱིར་གྱུར་ཅིང་། །འཇིགས་རུང་འཁོར་བའི་འབྲོག་དགོན་ཉམ་ང་བར། །འཕྱན་པའི་
བདག་ཅག་མར་གྱུར་ལྟོས་བཅས་ཀུན། །མགོན་པོ་ཁྱེད་ཀྱིས་ཡལ་བར་མི་འདོར་གསོལ། །ཀྱེ་མ་ཀྱེ་མ་རྒྱལ་དབང་ཐུགས་རྗེའི་བདག །མཚོ་སྐྱེས་རྡོ་རྗེ་ད་དུང་དགོངས་སུ་གསོལ། །སྙིགས་མའི་མཐའ་དུས་མགོན་ཁྱོད་ཐུགས་རྗེའི་རྩལ། །ཆེ་བར་རྡོ་
རྗེའི་བཀའ་ཡིས་མ་འཆེས་སམ། །འཁོར་བས་ཉམ་ཉེས་གྱུར་བའི་འགྲོ་བ་ལ། །རྒྱལ་བའི་ཡེ་ཤེས་གཟིགས་པ་མི་འཇུག་ན། །ཞི་བ་བླ་མེད་མྱང་འདས་སར་ཞུགས་ཚེ། །བདེ་གཤེགས་རྒྱལ་བའི་ཐུགས་རྗེའི་བྱ་བྱེད་བྲལ། །དེ་ཕྱིར་བདག་དང་མ་གྱུར
འགྲོ་བ་རྣམས། །འཁོར་བའི་འདམ་ནས་ཐུགས་རྗེའི་ཕྱག་གིས་དྲོངས། །བདེ་ཆེན་རྔ་ཡབ་པདྨ་འོད་ཞིང་དུ། །རིག་འཛིན་ཌཱ་ཀིའི་གྲལ་དུ་ཚུད་པར་ཤོག །ཅེས་གསོལ་བ་བཏབ་ལ། དེ་ནས་མཆོད་པ་བྱིན་རླབས་ནི་གོང་དུ་སོང་བ་བཞིན་བྱས་
ལ༑ ཚིགས་བཅད་ཀྱི་དུས་ལག་པ་སྙིང་གར་ཐལ་མོ་སྦྱར། སོ་སོའི་སྔགས་ཀྱི་མཐར་པད་ཀོར་དང་རང་རང་གི་ཕྱག་རྒྱའི་མཐར་སེ་གོལ་གཏོགས་པ་དང་བཅས་པ་བྱ་ཞིང་། མཆོད་ཡོན་ཕལ་ཆེར་མཆོད་ཡོན་བླ་བྲེ་དང་། །མཆོད་ཡོན་བཀོད་པའི་འོད་

༄༅། །ཟེར་རབ་རྒྱས་ཤིང་། །མཆོད་ཡོན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མ་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨཉྙཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཞེས་
མཆོད་ཡོན་དང་། ཞབས་བསིལ་ཕལ་ཆེར་དང་། པཱཏྱཾ། མེ་ཏོག་དང་། པུཥྤ། བདུག་སྤོས་དང་། དྷཱུ་པེ། སྣང་གསལ་དང་། ཨཱ་ལོ་ཀེ དྲི་ཆབ་དང་། གདྡྷེ། ཞལ་ཟས་དང་། ནི་བི་དྱེ། རོལ་མོ་ཕལ་ཆེར་དང་། ༀ་གུ་རུ་བུདྡྷ་བོ་དྷི་སཏྭ་ས་
a པ་རི་ཝཱ་ར་ཤབྡ་པྲ་ཏཱིཙྪ་པཱུ་ཛ་མ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཞེས་དང་རོལ་མོ་བྱ་ཞིང་། ཨོྃ་བཛྲ་དྷརྨཱ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ནི། པྲཛྙཱ་པཱ་ར་མི་ཏཱ་ནཱ་ད་སཾ་བྷ་ཝི་ཏ། བཛྲ་དྷརྨཱ་ཧྲྀ་ད་ཡ། སནྟོ་ཥ་ཎི་ཧཱུྃ་ཧཱུྃ་
ཧོ་ཧོ་ཧོ། ཨཱ་ཁཾ་སྭཱ་ཧཱ། དེ་ནས་རྒྱས་ཤིང་སྤྲོས་པ་ལ་དགའ་ན་རིག་མ་བཅུ་དྲུག་གི་མཆོད་པའང་བྱ་སྟེ། རང་གི་སྙིང་ག་ནས་རིག་མ་བཅུ་དྲུག་དཔག་ཏུ་མེད་པ་སྤྲོས་ལ། དེ་རྣམས་ཀྱིས་བླ་མ་འཁོར་བཅས་མཆོད་པར་བསམ་ཞིང་སོ་སོའི་ཕྱག་རྒྱ་
རྣམས་བྱས་ལ། དབང་སྔོན་མདོག་མཚུངས་རྡོ་རྗེ་པི་ཝཾ་མ། །སྣ་ཚོགས་རྒྱན་དང་གོས་ཀྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲལ་ནས། །དཔལ་ལྡན་བླ་མ་པི་ཝཾ་སྒྲ་ཡིས་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་
ཝཱི་ཎི་འདི་ལ་སྒྲ་བརྙན་བསྒྱུར་ཚུལ་བྱེད། ཧཱྃ་ཧཱུཾ་ཕཊ། ཅེས་དང་། དེ་བཞིན་དུ་ཚིག་རྐང་པར་པ་གཉིས་ཐམས་ཅད་ལ་འདྲ་བར་སྦྱར་ལ། གསེར་བཟང་མདོག་མཚུངས་རྡོ་རྗེ་གླིང་བུ་མ། །སྣ་ཚོགས་གོས་དང༴ །ནམ་མཁའ་གང་བར༴ །དཔའ་ལྡན་བླ་མ་གླིང་

བུའི་སྒྲ༴ །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཐམས་ཅད་ལ་སྦྱར་ཏེ། ཨོཾ་བཛྲ་བཾ་སེ་ཧཱུཾ་ཧཱུཾ་ཕཊ། པད་རཱག་མདོག་མཚུངས་རྡོ་རྗེ་རྫ་རྔ་མ། །སྣ་ཚོགས༴ །ནམ་མཁའི༴ །དཔལ་ལྡན་བླ་མ་རྫ་རྔའི་སྒྲ༴ །ཨོཾ་བཛྲ་མྲྀ་དཾ་འདི་ལ་རྔ་སྦོ་ལོགས་ནས་རྡུང་དུ་ཚུལ་
བྱེད༑ གེ་ཧཱུྃ་ཧཱུྃ་ཕཊ། མརྒད་མདོག་མཚུངས་རྡོ་རྗེ་རྔ་ཟླུམ་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་རྔ་ཟླུམ་སྒྲ༴ །ཨོཾ་བཛྲ་མུ་ར་ཛེ་འདི་ལ་རྔ་སྟེང་ནས་རྡུང་ཚུལ་བྱེད། ཧཱུཾ་ཧཱུྃ་ཕཊ། ལི་ཁྲིའི་མདོག་མཚུངས་རྡོ་རྗེ་བཞད་པ་མ། །སྣ་ཚོགས༴ །
སྒྲུབ་
ནམ་མཁའ༴ །དཔལ་ལྡན་བླ་མ་བཞད་པའི་བདེ་བས་མཆོད། །ཨོཾ་བཛྲ་ཧཱ་སྱ་ཧཱུྃ་ཧཱུྃ་ཕཊ། ནམ་མཁའི་མདོག་མཚུངས་རྡོ་རྗེ་སྒེག་པ་མོ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་སྒེག་མཛེས་བདེ་བས་མཆོད། །ཨོཾ་བཛྲ་ལཱ་སྱ་ཧཱུྃ་ཧཱུྃ་
ཐབས་
ཕཊ༑ གུར་གུམ་མདོག་མཚུངས་རྡོ་རྗེ་གླུ་ལེན་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་སྙན་པའི་གླུ་ཡིས་མཆོད། །ཨོཾ་བཛྲ་གཱིརྟི་ཧཱུཾ་ཧཱུཾ་ཕཊ། པྲི་ཡང་མདོག་མཚུངས་རྡོ་རྗེ་གར་མཁན་མ། །སྣ་ཚོགས༴ །ནམ་མཁའ༴ །དཔལ་ལྡན་
བླ་མ་མཛེས་པའི་གར་གྱིས་མཆོད། །ཨོཾ་བཛྲ་ནཱིརྟི་ཧཱུཾ་ཧཱུཾ་ཕཊ། ཟླ་བའི་མདོག་མཚུངས་རྡོ་རྗེ་མེ་ཏོག་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་མེ་ཏོག་སིལ་མས་མཆོད། །ཨོཾ་བཛྲ་པུཥྤ་ཧཱུྃ་ཧཱུྃ་ཕཊ། ཨིནྡྲ་ནཱི་ལའི་མདོག་མཚུངས་བདུག་
སྤོས་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་བདུག་སྤོས་སྤྲིན་གྱིས་མཆོད། །ཨོཾ་བཛྲ་ཛྙཱ་པེ་ཧཱུཾ་ཧཱུཾ་ཕཊ། ཉི་མའི་མདོག་མཚུངས་རྡོ་རྗེ་མར་མེ་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་མར་མེའི་ཕྲེང་བས་མཆོད། ཨོྃ་བཛྲ

༄༅། །དཱི་པཾ་ཧཱུཾ་ཧཱུཾ་ཕཊ། སིཎྜཱའི་མདོག་མཚུངས་རྡོ་རྗེ་དྲི་ཆབ་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་དྲི་བཟང་བྱུགས་པས་མཆོད། །ཨོཾ་བཛྲ་གནྜི་ཧཱུཾ་ཧཱུཾ་ཕཊ། ཆུ་ཤེལ་མདོག་མཚུངས་གཟུགས་ཀྱི་རྡོ་རྗེ་མ།
ཚོགས༴ །ནམ་མཁའ༴ དཔལ་ལྡན་བླ་མ་གཟུགས་ཀྱི་བདེ་བས་མཆོད། །ༀ་རཱུ་པ་བཛྲཱི་ཧཱུཾ་ཧཱུཾ་ཕཊ། བཅོད་ཀྱི་མདོག་མཚུངས་རོ་ཡི་རྡོ་རྗེ་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་རོ་ཡི་བདེ་བས་མཆོད། །ཨོཾ་ར་ས་
ཕཊ༑ སྣ་ཚོགས་མདོག་མཚུངས་རེག་བྱའི་རྡོ་རྗེ་མ། །སྣ་ཚོགས༴ །ནམ་མཁའ༴ །དཔལ་ལྡན་བླ་མ་རེག་བྱའི་བདེ་བས་མཆོད། །ཨོཾ་སྤངྒེ་བཛྲ་ཧཱུཾ་ཧཱུཾ་ཕཊ། སྟོན་ཟླའི་མདོག་མཚུངས་ཆོས་དབྱིངས་རྡོ་རྗེ་མ། །སྣ་ཚོགས༴ །ནམ་མཁའ༴ །
དཔལ་ལྡན་བླ་མ་ཆོས་ཁམས་བདེ་བས་མཆོད། ། ཨོཾ་དྷརྨཱ་འདི་ལ་ནོར་བུ་མིག་གསུམ་པའི་ཕྱག་རྒྱ་བྱེད་དྷཱ་ཏུ་བཛྲ་ཧཱུྃ་ཧཱུྃ་ཕཊ། རྒྱལ་སྲིད་སྣ་བདུན་གྱི་མཆོད་པ་ནི།ཨོཾ་སརྦ་བི་ཏ་པཱུ་ར་པཱུ་ར་སུ་ར་སུ་ར་ཨཱ་ཝརྟ་ཡ་ཨཱ་ཝརྟ་ཡ་ཧོཿ ས་རིན་ཆེན་སྣ་བདུན་སྤྲུལ་ལ། བདེ་
བར་གཤེགས་པ་ཐམས་ཅད་ལ། །འཁོར་ལོ་རིན་ཆེན་འདི་ཕུལ་བས། །སྲིད་པའི་འཁོར་ལོ་རྒྱུན་ཆད་དེ། །ཆོས་ཀྱི་འཁོར་ལོ་བསྐོར་བར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཙཀྲ་རཏྣ་པཱུ་ཛི་ཏེ་ཨཱཿ ཧཱུྃ། རྒྱལ་བ་སྲས་དང་བཅས་རྣམས་ལ།
ནོར་བུ་རིན་ཆེན་འདི་ཕུལ་བས། །བཀྲེན་ཅིང་ཕོངས་པ་རྒྱུན་ཆད་དེ། །འབྱོར་པ་ཕུན་སུམ་ཚོགས་པར་ཤོག །སྔར་གྱི་སྔགས་ཀྱི་རྗེས་སུ། མ་ཎི་རཏྣ་པཱུ་ཛི་ཏེ་ཨཱཿ ཧཱུཾ། ཞེས་བརྗོད་པ་སོགས་རིགས་འགྲེ། བཙུན་མོ་རིན་ཆེན་འདི་ཕུལ་བས། །མ་རིག་

མུན་པ་རྒྱུན་བཅད་དེ། །ཤེས་རབ་དབྱིངས་ཀྱི་དོན་རྟོགས་ནས། །ཐབས་དང་ཤེས་རབ་འབྲེལ་བར་ཤོག །ཝསྟི་རཏྣ༴ །བློན་པོ་རིན་ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་
ཐམས་ཅད་ལྡན་པར་ཤོག །མ་ཧཱ་ཏ་རཏྣ གླང་པོ་རིན་ཆེན་འདི་ཕུལ་བས། །ལྟ་ངན་རྣམས་ནི་རབ་བསལ་ཞིང་། །བླ་མེད་ཐེག་པར་རབ་ཞོན་ཏེ། །ཐམས་ཅད་མཁྱེན་གྲོང་བགྲོད་པར་ཤོག །ཧསྟི་རཏྣ། རྟ་མཆོག་རིན་ཆེན་འདི་ཕུལ་བས། །སྲིད་
པའི་གཟེབ་ལས་ངེས་གྲོལ་ཏེ། །རྫུ་འཕྲུལ་མཆོག་གི་ཤུགས་ཐོབ་ནས། །སངས་རྒྱས་ཞིང་དུ་འགྲོ་བར་ཤོག །ཏུ་རཾ་ག་ཨ་ཤྭ་རཏྣ༴ དམག་དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་དེ།
སྙེམས་བྲལ་མཆོག་ནི་ཐོབ་པར་ཤོག །ཁངྒ་རཏྣ༴ དེ་ནས་འདོད་ཡོན་ལྔའི་མཆོད་པ་ནི། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མོས་བློས་བླ་མ་མཆོག་ལ་བདག་འབུལ་གྱི། །བཞེས་
ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་གུ་རུ་བུདྡྷ་བོ་དྡྷི་སཏཱ་ས་པ་རི་ཝཱ་ར་རཱུ་པ་ཀཱ་མ་གུ་ཎ་པཱུ་ཛི་ཏེ་ཨཱཿ ཧཱུཾ། དེ་བཞིན་དུ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་མཆོག་སྒྲ་སྙན་ཅི་མཆིས་རྣམས། །མོས་བློས་བླ་མ་མཆོག་ལ་
བདག་འབུལ་གྱི། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཤབྡ། ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ནག་སོགས་དབང་པོ་ཚིམ་བྱེད་རྣམས། །མོས་བློས་བླ་མ༴ །བཞེས་ཤིག་བླ་མེད༴ །གརྦྷེ། ཕྱོགས་དུས་ཀུན་ན་རོ་

༄༅། །དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་མཆིས་རྣམས། །མོས་བློས༴ །བཞེས་ཤིག༴ །ར་ས། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་
རྣམས༑ །མོས་བློས༴ །བཞེས་ཤིག༴ །སྤརྙེ། ཞེས་པས་མཆོད། དེ་ནས་ཚོགས་རྫས་རྣམས་ཆབ་ཀྱིས་བྲན་ལ། ཨོཾ་ཨཱཿ ཧཱུྃ་གིས་ཡེ་ཤེས་ཀྱི་བདུད་རྩིར་བྱིན་གྱིས་བརླབས་ཏེ། ན་མཿ སརྦ་ཏ་ཐཱ་ག་ཏེ་བྷྱོཿ་སོགས་ལན་གསུམ་དང་། ཞལ་ཟས་རོ་
བརྒྱ་ལྡན་ཞིང་ནས། འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག་གི་བར་ལན་གསུམ་གྱིས་ཕུལ་ཏེ། དེ་ནས། དམན་པའི་ཡུལ་ལས་སོགས་ཀྱིས་སྨན་རག་ཡོད་ནའང་འབུལ། དེ་ཡན་ཆད་ཕྱི་མཆོད་དོ། །དེ་ནས། རང་རིག་དོན་གྱི་ཕག་མོ་གྲི་ཐོད་
ཅན༑ །ཚངས་བུག་ནས་ཐོན་སྲིད་པའི་གཟུགས་ཕུང་དེའི། །ཐོད་པ་མདུན་གྱི་གཞི་དེར་ལེགས་བཀོད་པས། །སྟོང་གསུམ་ཁྱབ་པའི་ཡོལ་གོ་ཆེན་པོར་གྱུར། །ཚིགས་ཆེན་བཅུ་གཉིས་སྟོད་སྨད་ནང་ཁྲོལ་དང་། །མགོ་བོའི་ལྷག་བཅས་དུམ་བུར་སྣོད་དེར་
བསྐྱར༑ །ཨོཾ་ཨཱཿ ཧཱུྃ ཧ་ཧོ་ཧྲཱིཿས་ཡེ་ཤེས་ཀྱི། །བདུད་རྩི་ཁ་དོག་དྲི་རོ་ཕུན་ཚོགས་གྱུར། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ལན་གསུམ་བརྗོད། ཨཱཿ ཀུན་ཁྱབ་དང་པོའི་རྒྱལ་བ་སྣང་མཐའ་ཡས། །གསང་ཆེན་སྟོན་པ་ལོངས་སྐུ་ཐོད་ཕྲེང་ལྔ། །སྤྲུལ་པའི་
སྐུ་མཆོག་བླ་མ་མཚན་བརྒྱད་ལ། །ཟག་མེད་བདུད་རྩིས་མཆོད་དོ་གྲུབ་གཉིས་སྩོལ། །མ་ཧཱ་པཉྩ་ཨ་མྲྀ་ཏ་ཁ་རཾ་ཁཱ་ཧི། །སྐུ་བཞིའི་ངོ་བོ་ཡེ་ཤེས་ལྔའི་བདག་ཉིད། །ཡོངས་རྫོགས་དཀྱིལ་འཁོར་འཁོར་ལོའི་འདྲེན་པ་མཆོག །སྐུ་དྲིན་མཉམ་མེད་རྩ་བའི་

བླ་མ་ལ། །ཟག་མེད་བདུད་རྩིས༴ མ་ཧཱ༴ འདི་ཚར་བདུན་ལྔ་གསུམ་ཙམ་འབུལ། རྒྱ་བོད་རིག་འཛིན་བླ་མ་ཇི་སྙེད་དང་། །ཁྱད་པར་དབང་ལུང་མན་ངག་ཟབ་མོའི་ཆོས། །ནོས་པའི་དངོས་བརྒྱུད་བླ་མ་ཐམས་ཅད་ལ། །ཟག་མེད༴ །མ
ཧཱ༴ སྒྲུབ་ཆེན་བརྒྱད་སོགས་ཡི་དམ་ཞི་ཁྲོའི་ལྷ། །དམ་ཅན་སྲུང་མ་དཔའ་བོ་ཌཱ་ཀིའི་ཚོགས། །གནོད་སྦྱིན་ནོར་ལྷ་དཀར་སྐྱོང་ལྷ་ཀླུ་ལ། །ཟག་མེད༴ མ་ཧཱ༴ ཐོག་མེད་དུས་ནས་མ་གྱུར་འགྲོ་རྣམས་དང་། །བགེགས་རིགས་གདོན་སོགས་ལན་
ཆགས་ཤ་གཉེར་ཀུན། །ཟག་མེད་བདུད་རྩིའི་བཅུད་འདིས་ཚིམ་གྱུར་ཏེ། །ཞི་བ་བླ་མེད་བྱང་སེམས་ལྡན་གྱུར་ཅིག །ཨོཾ་ཨཱཿ ཧཱུཾ། ཞེས་བརྗོད་པས་ནང་མཆོད་ཕུལ། རང་སེམས་ཕག་མོའི་རྣམ་འཕྲུལ་མཚར་སྡུག་ཅན། །བཅུ་དྲུག་ལང་ཚོའི་ཉམས་
ལྡན་ཡིད་འཕྲོག་མར། །མཉམ་སྦྱོར་བདེ་ཆེན་དགའ་བཞིའི་མཆོད་པ་ཆེས། །དྲིན་ཆེན་བླ་མ་མཆོད་དོ་གྲུབ་གཉིས་སྩོལ། །ཞེས་གསང་བའི་མཆོད་པས་མཆོད། དེ་ནས། མཆོད་བྱ་མཆོད་བྱེད་ཇི་སྙེད་མཆོད་པའི་རྫས། །རྟེན་འབྲེལ་སྒྱ་མའི་རོལ་མོ་ཐ་
དད་ཀྱང་། །དོན་དམ་དབྱེར་མེད་མ་བཅོས་གཉུག་མའི་ངང་། །བརྗོད་བྲལ་བློ་འདས་ཆེན་པོའི་དབྱིངས་སུ་ཐིམ། །ཞེས་བརྗོད་ལ་ཇི་ཙམ་གནས་ཀྱི་བར་མཉམ་པར་འཇོག་པ་ནི་དེ་ཁོ་ན་ཉིད་ཀྱི་མཆོད་པའོ། །དེ་ནས་མཎྜལ་འབུལ་བའི་ཚུལ་ནི། རྒྱན་སུམ་
ཅུ་སོ་བདུན་རིན་པོ་ཆེ་ལས་གྲུབ་པའམ་མར་ཐུད་ལས་བཟོས་པ་བཀོད་ཀྱང་རུང་སྟེ། མཆོད་གཡོག་པས་ལག་པ་གཡོན་པས་མཎྜལ་བཟུང་། །གཡས་པས་སྤོས་རེངས་ཐོགས་ཏེ། ཨོྃ་བཛྲ་བྷཱ་མི་ཨཱཿ ཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་

༄༅། །གཞིའི་སྟེང་དུ། ཨོྃ་བཛྲ་རེ་ཁེ་ཨཱཿ ཧཱུྃ་སོགས་ཚོམ་བུ་སོ་བདུན་མ། མ་ཚང་བ་མེད་པ་འདི་ཉིད་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་སངས་
རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་རྣམས་ལ་འབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ། གང་གི་མཆོད་རྫས་སོགས་ནས་མཉེས་གྱུར་ཅིག དེང་ནས་བྱང་ཆུབ་སྙིང
པོའི་བར། །སོགས་ནས། བྱིན་གྱིས་བརླབ་ཏུ་གསོལ། ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རཏྣ་མཎྜ་ལ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཞེས་པས་མཎྜལ་ཕུལ། དེ་ནས་སྡིག་བཤགས་སོགས་བྱ་བ་ནི། ༀ། ཡེ་ཤེས་སྐུ་མཆོག་རང་བཞིན་
601
དཀྱིལ་འཁོར་ནི། །ཟླ་རྒྱས་བཞིན་དུ་སྤྲོས་པ་མི་མངའ་ཡང་། །ཐུགས་རྗེས་ཉི་གསལ་འོད་བཞིན་སྙོམས་མཛད་པ། །འདིར་གཤེགས་བདག་ལ་དགོངས་ཤིང་བཞུགས་སུ་གསོལ། །བརྗོད་མེད་ཤེས་རབ་མི་གཡོ་ཆོས་ཀྱི་སྐུ། །བདེ་ཆེན་ལོངས་སྤྱོད་
རྫོགས་སྐུ་རིགས་ལྔའི་གཙོ། །ཐུགས་རྗེ་ཐབས་མཁས་རྒྱ་ཆེར་རོལ་པ་ཡི། །ཞི་ཁྲོ་སྤྲུལ་པའི་སྐུ་ལ་ཕྱག་འཚལ་ལོ། །དངོས་སུ་འབྱོར་དང་ཡིད་ཀྱིས་རྣམ་སྤྲུལ་པའི།་།ཀུན་ཏུ་བཟང་པོ་བླ་མེད་མཆོད་སྤྲིན་གྱིས། །མཁའ་དབྱིངས་རྣམ་དག་རྒྱ་ཆེར་
ཡོངས་བཀོད་དེ། །ཕྱི་ནང་གསང་བའི་མཆོད་པ་རྒྱ་མཚོས་མཆོད། །ཀུན་ཏུ་བཟང་མོ་གསང་བའི་བྷ་ག་ལ། །རྒྱལ་བའི་དཀྱིལ་འཁོར་རབ་འབྱམས་མ་ལུས་ཀུན། །འདུ་འབྲལ་མེད་པའི་ངང་དུ་རོ་གཅིག་པའི། །གཉིས་མེད་བྱང་ཆུབ་སེམས་ཀྱིས་

མཉེས་གྱུར་ཅིག །སེམས་ཀྱི་རང་བཞིན་ཆོས་དབྱིངས་ནམ་མཁའ་ཆེ། །ཆོས་རྣམས་རྣམ་དག་ཡེ་ནས་འོད་གསལ་ཞིང་། །རྣལ་འབྱོར་ཉིད་དབྱིངས་སྨྲ་བསམས་ལས་འདས་པ། །མཉམ་ཉིད་བྱང་ཆུབ་སེམས་ལ་རྟག་ཏུ་འདུད། ཨཱཿཨཱཿ ཀུན་བཟང་
རྫོགས་ཆེན་ཡེ་ནས་གདལ་བ་ལ། །ཕྱི་ནང་གསང་བ་བཀོད་པའི་དཀྱིལ་འཁོར་ནི། །སྣང་སྲིད་རྣམ་དག་ལྷ་དང་ལྷ་མོའི་དབྱིངས། །བྱུང་དང་འབྱུང་འགྱུར་ཡབ་ཡུམ་ལྷུན་རྫོགས་རྣམས། །གསང་ཆེན་རབ་དགྱེས་གཟུངས་ཆེན་བདག་ཉིད་མ། །མཁའ་
དབྱིངས་ཀློང་ཡངས་པདྨོར་འཁྱིལ་བ་ནི། །གཉིས་མེད་ཐིག་ལེ་ཆེན་པོར་འོད་གསལ་བ། །མ་བཅོས་སྤྲོས་མེད་བྱང་ཆུབ་སྙིང་པོའི་སྐུ། །ཅིར་ཡང་སྣང་བ་བདེ་ཆེན་གཡུང་དྲུང་ལྷ། །འདུ་འབྲལ་མེད་པ་གསང་བའི་དཀྱིལ་འཁོར་འདིར། །བདག་ཉིད་
ཆེན་པོ་རིགས་ལྔ་ཡབ་ཡུམ་དང་། །བྱང་ཆུབ་ལྕམ་དྲལ་ཁྲོ་བོ་ཁྲོ་མོའི་ཚོགས། །རྡོ་རྗེ་ལྷ་མོ་ཚོགས་རྗེ་ཚོགས་ཀྱི་བདག །རིགས་ལྔ་དཔལ་ཆེན་ཁྲོ་རྒྱལ་ཡབ་ཡུམ་བཅུ། །གནས་དང་ཡུལ་གྱི་ཕྱག་རྒྱ་སྒོ་མ་བཞི། །ཡེ་ཤེས་སྤྲུལ་བའི་ལྷ་ཚོགས་མང་པོ་
རྣམས༑ །མ་ལྟར་བྱམས་ཤིང་སྲིང་ལྟར་གདུང་ལ་སོགས། །ལེགས་ཉེས་སྟངས་འཛིན་དམ་ཚིག་རྗེས་གཅོད་པའི། །ཕྱི་ནང་མཁའ་འགྲོ་རྣལ་འབྱོར་མ་ཡི་ཚོགས། །དཔང་གྱུར་རྡོ་རྗེ་དམ་ཅན་དགོངས་སུ་གསོལ། ཧཱུཾ། ཐུགས་རྗེའི་གདུང་འཚོབ་རྣལ་
འབྱོར་བདག་ཅག་གིས། །འགྲོ་བའི་དོན་དུ་བྱང་ཆུབ་སེམས་བསྐྱེད་དེ། །བླ་མེད་གོ་འཕང་ཐོབ་པར་བྱ་བའི་ཕྱིར། །བསྟན་པ་རྒྱ་མཚོ་སོ་སོའི་འདུལ་ཁྲིམས་དང་། །སྐུ་གསུང་ཐུགས་དང་མཉམ་སྦྱོར་སྡོམ་པའི་མཆོག །རྡོ་རྗེ་འདའ་དཀའ་དམ་ཚིག་

༄༅། །གཏན་གྱི་གཉེར། ། སྤྱི་དང་ཁྱད་པར་ལྷག་པའི་དམ་ཚིག་རྣམས། །སྔ་ཕྱིར་མནོས་ཤིང་གཉེར་དུ་སྨྲས་སོ་འཚལ། །ཡུན་དུ་མི་གཏོང་འདའ་བར་མི་བགྱིད་ལ། །དོན་ལ་གོལ་ཞིང་ལྡོག་སེམས་མ་མཆིས་ཀྱང་། །གདོད་བྱ་
ལོང་ཡོད་སྙམ་པའི་ལེ་ལོ་ཡིས། །ཀློང་དུ་མ་གྱུར་རྩལ་ཤུགས་ཆུང་བ་དང་། །ཤེས་བཞིན་མི་ལྡན་བག་མེད་དབང་གྱུར་ཏེ། །སྒོམ་ལ་མི་བརྩོན་བསྙེན་སྒྲུབ་གཡེལ་བ་སོགས། །ཚོར་དང་མ་ཚོར་མ་རིག་དབང་གིས་ནི། །སྟོན་པའི་བཀའ་དང་དམ་ལས་
འགལ་གྱུར་ཏེ། །རྣལ་འབྱོར་གང་ཞིག་དམ་ཚིག་ཉམས་པ་དང་། །སྐད་ཅིག་ཙམ་ཡང་ཕྲད་པར་མི་བྱ་ཞེས། །བཀའ་ལས་བྱུང་ཞིང་དེ་ལྟར་མ་ལྕོགས་ཏེ། །གསང་སྒོ་འཆོལ་བས་དབྱེ་བསལ་དཀའ་བ་ལས། །མངོན་ཤེས་ཆུང་བས་སྐྱོན་ཅན་མ་རྟོགས་
ཏེ༑ །ཉམས་དང་ཚོགས་འདྲེས་ཉམས་པ་བསྐང་བ་དང་། །ཉམས་དང་སྣོད་མིན་རྣམས་ལ་ཆོས་བཤད་དང་། །ཉམས་ལ་མི་འཛེམས་ཉམས་པའི་སྐྱོན་ལ་སོགས། །ཉམས་དང་འགྲོགས་ཤིང་ཉམས་པ་དེ་དག་གི །ཉམས་གྲིབ་སྐྱོན་གྱིས་གོས་པར་གྱུར་
ཏོ་འཚལ། །ཚེ་འདིའི་རྐྱེན་དང་ཡུན་གྱི་སྒྲིབ་པ་རྣམས། །རང་གནོད་འགྱོད་པའི་སེམས་ཀྱིས་མཐོལ་ལོ་བཤགས། །བྱམས་པའི་ཐུགས་ཀྱིས་བདག་ལ་དགོངས་ནས་ཀྱང༌། །གཉིས་མེད་དབྱིངས་སུ་མི་འགྱུར་བདག་བཀོད་དེ། །མི་དམིགས་བཏང་
སྙོམས་ངང་དུ་བཞུགས་ནས་ཀྱང་། །གཉིས་མེད་དོན་གྱི་ཚངས་པ་སྩལ་དུ་གསོལ། །དོན་དམ་གཉིས་མེད་སྤྲོས་དང་བྲལ་བ་ལ། །རྣམ་རྟོག་གང་ཡང་དམིགས་པར་མི་འགྱུར་ཏེ། །ཀུན་རྫོབ་སྒྱུ་མ་ཙམ་གྱི་དབང་གིས་ནི། །ནོངས་པ་མཆིས་རྣམས་རབ་

གནོང་བཟོད་པར་གསོལ། །ཞེས་དང་། རྗེ་བཙུན་བླ་མ་རྣམས་ཀྱི་སྤྱན་ལམ་དུ།།ཡོ་བྱད་འབྱོར་ཚོགས་ཆུང་བ་མཐོལ་ལོ་བཤགས། །ཡི་དམ་ལྷ་ཚོགས་རྣམས་ཀྱི་སྤྱན་ལམ་དུ། །མངོན་རྟོགས་སྤོང་ལེན་བགྱིས་བ་མཐོལ༴ །མཁའ་འགྲོ་སྡེ་བཞི་
རྣམས་ཀྱི་སྤྱན༴ །ཁས་བླངས་དམ་བཅའ་ཉམས་པ༴ །ཆོས་སྐྱོང་སྲུང་མ་རྣམས་ཀྱི་སྤྱན༴ །གཏོར་མ་ལོ་ཟླར་འགྱངས་པ༴ །དུས་གསུམ་ཕ་མ་རྣམས་ཀྱི་སྤྱན༴ །དྲིན་ལ་ལན་གྱིས་མ་ལོན༴ །མཆེད་དང་ལྕམ་དྲལ་རྣམས་ཀྱི་སྤྱན༴ །དམ་ཚིག་བརྩེ་
གདུང་ཆུང་བ༴ །འགྲོ་དྲུག་སེམས་ཅན་རྣམས་ཀྱི་སྤྱན༴ །སྙིང་རྗེ་ཕན་སེམས་ཆུང་བ་མཐོལ་ལོ་བཤགས། །སོ་སོར་ཐར་པ་རྣམས་ཀྱི་སྡོམ་པ་དང་། །བྱང་ཆུབ་སེམས་དཔའ་རྣམས་ཀྱི་བསླབ་པ་དང་། །རིག་པ་འཛིན་པ་སྔགས་ཀྱི་དམ་ཚིག་
སོགས༑ །ཉམས་པ་ཐམས་ཅད་མཐོལ་བཤགས་མི་འཆབ་བོ། །མི་སྦེད་ལྷན་ཆད་གཅོད་ཅིང་སྡོམ་པར་བགྱིད། །དུས་གསུམ་བྱས་བསགས་སྡིག་སྒྲིབ་མཐོལ་བཤགས་ན། །ཚངས་པར་མཛད་ནས་སྐུ་གསུང་ཐུགས་ལ་སོགས། །མཆོག་དང་ཐུན་མོང་
དངོས་གྲུབ་སྩལ་དུ་གསོལ། །དེ་ནས་ཡན་ལག་བདུན་པ་བྱ་བ་ནི། བདག་ཅག་རྣམས་ཀྱིས་ཐོག་མེད་དུས་ནས་ནི། །ད་ལྟའི་བར་དུ་སྒོ་གསུམ་མི་དགེའི་ལས། །ཇི་སྙེད་བགྱིས་ཀུན་ཤིན་ཏུ་གནོང་འགྱོད་ཀྱི། །གདུང་བ་དྲག་པོའི་ཡིད་ཀྱིས་མཐོལ་ཞིང་
བཤགས། །མགོན་པོ་ཁྱོད་ཀྱི་ཕྲིན་ལས་རྨད་བྱུང་དང་། །སྲིད་ཞིའི་དགེ་ཚོགས་ཀུན་ལ་རྗེས་ཡི་རངས། །བླ་མེད་རྒྱལ་བ་སྲས་བཅས་ཁྱེད་རྣམས་ཀྱིས། །རྟག་པར་ཆོས་འཁོར་རྒྱ་ཆེན་བསྐོར་དུ་གསོལ། །སེམས་ཅན་ཡོངས་ཀྱིས་ཞི་བའི་གོ་འཕང་

༄༅། །མཆོག །ཐོབ་མིན་དེ་སྲིད་མྱ་ངན་མི་འདར་མཛོད། །ནམ་ཡང་བསླུ་མེད་བླ་མ་མཆོག་གསུམ་ལ། །བདག་ཅག་བྱང་ཆུབ་བར་དུ་སྐྱབས་སུ་མཆི། །མཐའ་ཡས་འགྲོ་བ་ཀུན་གྱི་དོན་ཕྱིར་དུ། །བྱང་ཆུབ་དམ་པ་མཆོག་དེར་
སེམས་བསྐྱེད་ཅིང་། །དུས་གསུམ་དགེ་ཚོགས་ཇི་སྙེད་མཆིས་སོ་ཅོག །མ་གྱུར་འགྲོ་བ་ཡོངས་ལ་རྟག་ཏུ་བསྔོ། །སངས་རྒྱས་སྐུ་གསུམ་བརྙེས་པའི་བྱིན་རླབས་དང་སོགས་བརྗོད་ལ། དེ་ནས་དབང་བླང་བ་ནི། དཔལ་ལྡན་རྩ་གསུམ་འདུས་པའི་
བདག་ཉིད་ཅན། ། སྐུ་དང་ཡེ་ཤེས་ལྔ་ལྡན་རྡོ་རྗེ་འཆང་། །མགོན་ཁྱོད་བདག་ལ་བརྩེ་བས་རབ་དགོངས་ལ། །བདེ་ཆེན་དབང་བཞི་ད་ལྟ་བསྐུར་དུ་གསོལ། །ཞེས་རྩེ་གཅིག་ཏུ་གསོལ་བ་ལན་གསུམ་གདབ། དེ་ནས། ཕྱི་ནང་མཐའ་སྐོར་བཞུགས་པའི་
བཅུ་བདུན་
རྟེན་བརྟེན་པ། །མ་ལུས་འོད་ཞུ་རྩ་བའི་བླ་མར་ཐིམ། །སྐྱབས་གསུམ་ཀུན་འདུས་མགོན་དེས་བདག་ཉིད་ལ། །དགྱེས་པའི་རྣམ་འགྱུར་དཔག་མེད་སྟོན་བཞིན་དུ། །དཔྲལ་བའི་ཨོཾ་ལས་འཕྲོས་པའི་འོད་དཀར་པོ། །གྲངས་མེད་སྤྱི་བོར་ཞུགས་པས་ལུས་
ཀྱི་ནང་། །ཡོངས་གང་སྒྲིབ་བྱང་བུམ་པའི་དབང་བསྐུར་ཐོབ། །བསྐྱེད་རིམ་ལ་དབང་སྤྲལ་སྐུའི་རྟེན་འབྲེལ་འགྲིགས། །བླ་མའི་མགྲིན་པའི་ཨཱཿ ལས་འོད་དམར་པོ། །གྲངས་མེད་མགྲིན་པར་ཞུགས་པས་ལུས་ཀུན་ཁྱབ། །ངག་གི་སྒྲིབ་བྱང་གསང་
བའི་དབང་བསྐུར་ཐོབ། །རྫོགས་རིམ་ལ་དབང་ལོངས་སྐུའི་རྟེན་འབྲེལ་འགྲིགས། །བླ་མའི་ཐུགས་ཀའི་ཧཱུཾ་ལས་འོད་མཐིང་ག །བདག་གི་སྙིང་གར་ཞུགས་ཏེ་ལུས་ཀུན་ཁྱབ། །ཡིད་ཀྱི་སྒྲིབ་བྱང་ཤེར་དབང་ལེགས་ཐོབ་སྟེ། །ཐིག་ལེ་སྒོམ་དབང་ཆོས་

སྐུའི་རྟེན་འབྲེལ་འགྲིགས། །སླར་ཡང་བླ་མའི་གནས་གསུམ་ས་བོན་ལས། །འོད་ཟེར་དཀར་དམར་མཐིང་གསུམ་འཇའ་ཚོན་ལྟར། །སྤྲོས་ཏེ་བདག་གི་དཔྲལ་མགྲིན་སྙིང་གའི་ལམ། །ལེགས་བརྒྱུད་ལུས་ཀུན་དབང་གཞུའི་མདངས་ཀྱིས་ཁྱབ།
གསུམ་སྒྲིབ་པ་མ་ལུས་ཡོངས་དག་ཅིང་། །བཞི་པའི་དབང་ཐོབ་རྫོགས་ཆེན་ཡེ་ཤེས་ཆེ། །སྒོམ་པར་དབང་ཞིང་ངོ་བོ་ཉིད་ཀྱི་སྐུ། །འགྲུབ་པའི་རྟེན་འབྲེལ་ཐ་དག་འགྲིགས་པར་གྱུར། །ཅེས་པས་དབང་བླངས་ལ། དེ་ནས་རྩ་བའི་བླ་མ་ལ་གསོལ་བ་
ཕུལ་ཚུགས་སུ་གདབ་པ་ནི། ཕྱོགས་བཅུ་དུས་གསུམ་བདེ་གཤེགས་མ་ལུས་པའི། །གསང་བ་གསུམ་བདག་དཔལ་ལྡན་ཧེ་རུ་ཀ །རྗེ་བཙུན་ཐུགས་རྗེའི་དབང་ཕྱུག་ཞབས་པད་ལ། །རྩེ་གཅིག་གུས་པས་ཕྱག་འཚལ་སྐྱབས་སུ་མཆི། །གང་གི་སྐ
གསུང་ཐུགས་ཡོན་ཕྲིན་ལས་ཀྱི། །མཁྱེན་བརྩེ་ནུས་པའི་བྱིན་རླབས་མུ་མེད་པས། །བདག་དང་མཐའ་ཡས་སེམས་ཅན་ཐམས་ཅད་ཀྱི། །སྒོ་གསུམ་ཡེ་ཤེས་ཆེན་པོར་བྱིན་གྱིས་རློབས། །སྔོན་ལས་འཕྲལ་རྐྱེན་གྱིས་བསྐྱེད་མི་མི་མིན། །འབྱུང་པོའི་
གདོན་སོགས་ཉེར་འཚེ་ཀུན་ཞི་ཞིང་། །ཚེ་དཔལ་བསོད་ནམས་དབང་ཕྱུག་ལོངས་སྤྱོད་སོགས། །ཕུན་ཚོགས་དཔལ་གྱིས་འཚོ་བར་བྱིན༴ །ཆོས་བརྒྱད་མཚན་འཛིན་སྲིད་པ་འཁོར་བའི་ཆོས། །གཞན་དོན་འདོར་དང་མྱང་འདས་མཐར་ལྟུང་སོགས། །
དམ་པས་སྨད་པའི་བསམ་སྦྱོར་ཇི་སྙེད་པ། །ནམ་ཡང་སྐྱེ་བ་མེད་པར་བྱིན༴ །སེམས་ཉིད་ལས་རུང་བག་ཡོད་དྲན་ཤེས་ལྡན། །ཚུལ་ཁྲིམས་དམ་ཚིག་སྡོམ་པ་རྣམ་པར་དག །སྡིག་སྒྲིབ་ཉེས་ལྟུང་དྲི་མ་ཕྲ་མོས་ཀྱང་། །ནམ་ཡང་གོས་པ་མེད་པར་

༄༅། །བྱིན༴ །དད་བརྩོན་ཤེས་རབ་སྙིང་རྗེ་ཕུན་ཚོགས་ལྡན། །གཞན་ཕན་བྱང་ཆུབ་སེམས་གཉིས་ཟུང་དུ་ཆུད། །ལུང་རྟོགས་ཆོས་ཀྱི་ནོར་བུས་རྒྱུད་ཕྱུག་སྟེ། །བླ་མེད་རྟོགས་པ་སྐྱེ་བར་བྱིན༴ །ནམ་ཞིག་འཇིག་རྟེན་འདི་ནས་
འཕོ་བའི་ཚེ། །འདིར་སྣང་ལ་ཡང་ཆགས་ཞེན་དང་བྲལ་ཞིང་། །ལུས་སེམས་ཟུག་རྔུ་ལས་གྲོལ་དགའ་བདེའི་ཡིད། །རང་གསལ་ཏིང་འཛིན་ལྡན་པར་བྱིན་གྱིས་རློབས། །ཁྱད་པར་མགོན་ཁྱོད་མཆོག་གསུམ་ཡི་དམ་ལྷ། །དཔའ་བོ་མཁའ་འགྲོ་དམ་
ཅན་སྲུང་མའི་ཚོགས། །མངོན་སུམ་སྤྲིན་ལམ་ལས་བྱོན་བདག་བསུས་ཏེ། །འཇིགས་རུང་བར་དོའི་གཡུལ་ལས་བསྒྲལ་དུ་གསོལ། །བདེ་ཆེན་ཞི་བའི་གྲོང་ཁྱེར་ཉམས་དགའ་བར། །སྐྱབས་མཆོག་བླ་མའི་ཞབས་པད་གུས་བསྟེན་ཅིང་། །གསུང་གི་
༈ བདུད་རྩིས་སེམས་རྒྱུད་ཡོངས་གྲོལ་ཏེ། །སྟོབས་བཅུའི་གོ་ཕང་ཐོབ་པར་བྱིན་གྱིས་རློབས། །ཞེས་གསོལ་བ་བཏབ་པས་རྩ་བའི་བླ་མ་དེ་ཉིད་དགྱེས་བཞིན་དུ་འོད་དུ་ཞུ་ནས་རང་གི་སྤྱི་བོ་ནས་ཐིམ་པས་རང་གི་ལུས་ངག་ཡིད་གསུམ་དང་བླ་མའི་སྐྲ་གསུང་
ཐུགས་དབྱེར་མེད་དུ་འདྲེས་སོང་སྙམ་པའི་ངང་ནས་སྐུ་གསུམ་བླ་མའི་རང་ཞལ་ལྟ་ཞིང་ཇི་ཙམ་གནས་ཀྱི་བར་དུ་མཉམ་པར་གཞག་གོ །དེ་ནས་སྨོན་ལམ་འདི་ལྟར་བྱ་སྟེ། ན་མོ པདྨ་ཀ་རཱ་ཡ། དཔག་ཡས་རྒྱལ་བའི་ཀུན་མཁྱེན་ཡེ་ཤེས་འོད། །མ་
ལུས་གཅིག་ཏུ་འབར་བའི་གཟུགས་སྐུའི་ཉི། །སྐལ་བཟང་པད་ཚལ་བཞད་པའི་གཉེན་གཅིག་པུ། །སྐྱབས་མཆོག་དྲིན་ཆེན་བླ་མས་རྟག་ཏུ་སྐྱོངས། །གསང་གསུམ་སྒྱུ་འཕྲུལ་བཀོད་པའི་རྣམ་རོལ་གྱིས། །བརྟན་གཡོ་ཀུན་ཁྱབ་རྗེ་བཙུན་རྡོ་རྗེ་འཆང་། །

ཁྱོད་ནི་བདག་གི་གཏན་གྱི་སྐྱབས་མཆོག་ཏུ། །བདེ་ཆེན་ཆོས་སྐུའི་དབྱིངས་ལས་རྣམ་པར་བཞེངས། །གདོད་མའི་མགོན་པོ་རང་རིག་རྡོ་རྗེ་སེམས། །ལྷན་སྐྱེས་ཡེ་ཤེས་ཆེན་པོའི་འཛུམ་ཞལ་གང་། །མངོན་གསུམ་མཇལ་བའི་དགའ་སྟོན་དེ་ལྟ་བུ།
དྲན་པས་གདུང་སེལ་ཁྱོད་ཀྱི་དྲིན་ལས་ནི། །ཨེ་མ་གཏན་གྱི་སྐྱབས་མཆོག་བླ་མ་རྗེ། །བདག་ནི་ཉིད་ཐུགས་སྤྲོས་བྲལ་བདེ་ཆེན་དང་། །ནམ་ཞིག་དབྱེར་མེད་མ་གྱུར་དེ་སྲིད་དུ། །རླབས་ཆེན་རྒྱལ་སྲས་སྤྱོད་པས་མཛེས་པར་སྨོན། །འདི་ནས་སྐྱེ་བ་ཀུན་
ཏུ་སྒོ་གསུམ་གྱི། །ཉེས་སྤྱོད་ལོག་པའི་བྱ་བར་གཏོགས་སོ་ཅོག །སྲོག་དང་བསྡོས་ཏེ་སྲུང་བའི་བསམ་སྦྱོར་གྱིས། །མ་ལུས་དགེ་བའི་ཆོས་ཀུན་སྡུད་པར་ཤོག །མཐའ་ཡས་འགྲོ་བ་སྡུག་བསྔལ་བརྒྱ་ཕྲག་ལས། །བསྒྲལ་ཏེ་ཕན་དང་བདེ་བའི་ལམ་
བཟང་པོར། །འགོད་པའི་ཐབས་ཚུལ་ཇི་སྙེད་མཆིས་པ་རྣམས། །དཀའ་བ་དྭང་དུ་བླངས་ཏེ་སྒྲུབ་པར་ཤོག །ཚེ་རབས་ཀུན་ཏུ་རིགས་གཟུགས་འབྱོར་པ་སོགས། །སྲིད་བཞིའི་ཕུན་ཚོགས་ཀུན་ལ་སྤྱོད་པ་དང་། །དེ་དག་གློག་དང་ཆུ་བུར་ལྟར་གོ་
ཞིང་༑ །ཆགས་མེད་དམ་པའི་རྗེས་སུ་འཇུག་པར་ཤོག །ཁྱད་པར་རྡོ་རྗེ་སློབ་དཔོན་ཞབས་བསྟེན་ཅིང་། །གསང་ཆེན་བདུད་རྩིའི་བཅུད་ཀྱིས་འཚོ་བ་དང་། །ཉམས་རྟོགས་ཡོན་ཏན་མ་ལུས་རྫོགས་གྱུར་ནས། །སྐལ་བཟང་གྲུབ་པའི་ས་ལ་རེག་གྱུར་
ཅིག ༑གསང་ཆེན་བླ་ན་མེད་པའི་བསྟན་པ་དང་། །མཇལ་བ་འདི་ནི་བླ་མའི་དྲིན་ཡིན་པས། །དགེ་བ་འདི་ཡིས་མཐའ་ཡས་སེམས་ཅན་ཀུན། །དཔལ་ལྡན་བླ་མའི་ལམ་གྱིས་གྲོལ་བར་ཤོག །རྒྱལ་དབང་པདྨའི་བྱིན་རླབས་ནུས་མཐུ་དང་། །རིག་

༄༅། །འཛིན་དཔའ་བོ་ཌཱ་ཀིའི་བདེན་ཚིག་མཆོག །དམ་ཅན་སྲུང་མའི་ཕྲིན་ལས་མཐུ་རྩལ་གྱིས། །བཀྲ་ཤིས་སྣང་བའི་དཔལ་གྱིས་ཁྱབ་གྱུར་ཅིག །དེ་ནས་བཀྲ་ཤིས་ནི། གདོད་མའི་མགོན་པོ་བླ་མ་ཆོས་ཀྱི་སྐུ། །ཁ་སྦྱོར་བདུན་
ལྡན་བླ་མ་ལོངས་སྤྱོད་རྫོགས། །སྣ་ཚོགས་སྐར་སྟོན་བླ་མ་སྤྲལ་བའི་སྐ། །སྐུ་གསུམ་དབྱེར་མེད་བླ་མའི་བཀྲ་ཤིས་ཤོག །ལྔ་ལྡན་འཇའ་གུར་འཁྲིགས་པའི་གཞལ་ཡས་ཁང་། །བྱང་ཕྱོགས་སོ་བདུན་རྣམ་དག་པདྨ་འོད། །ཕྱི་ནང་དཔའ་བོ་མཁའ་
འགྲོའི་སྤྲིན་འཕྲོ་བའི། །བདེ་ཆེན་ཞིང་ཁམས་མཆོག་དེའི་བཀྲ་ཤིས་ཤོག །དཀྱིལ་འཁོར་རྒྱ་མཚོའི་དབང་ཕྱུག་པདྨ་འབྱུང་། །ཡི་དམ་བཀའ་བརྒྱད་དམ་ཅན་སྡེ་བརྒྱད་དང་། །གྲངས་མེད་རིག་འཛིན་མཁའ་འགྲོ་རྒྱ་མཚོ་སོགས། །རབ་འཁྱམས་
༴ དཀྱིལ་འཁོར་འཁོར་ལོའི་བཀྲ་ཤིག་ཤོག །ཅེས་སོགས་རྒྱས་པར་བྱའོ། །དེ་ལྟར་དཔལ་ལྡན་བླ་མ་མཆོད་པའི་ཚུལ་གྲུབ་གཉིས་འདོད་འཇོ་ཞེས་བྱ་བ་འདི་ནི་རང་གི་ཉམས་ལེན་ཁོ་ན་ལ་དམིགས་ཏེ་བཀོད་པ་ཡིན་ཅིང་། །དེའང་གངས་ལྗོངས་བསྟན་པའི་
མངའ་བདག་ས་སྐྱ་པའི་རིང་ལུགས་ལ་བླ་མ་མཆོད་ཆོག་མང་དུ་བཞུགས་པ་དེ་དག་གང་རུང་ཞིག་ཉམས་སུ་བླངས་ན་དེ་ལས་ལྷག་པ་མི་དགོས་འདུག་རུང་། གང་ལ་མོས་པ་གཙོ་ཆེ་བ། །དེ་ཡི་མདུན་ན་ཐུབ་པ་བཞུགས། །ཞེས་པ་ལྟར་རང་ཉིད་ཨོ་རྒྱན་
བླ་མ་འདི་ཉིད་ལ་བཅོས་མིན་གྱི་དད་འདུན་ཞིག་སྔར་ནས་ཡོད་ཕྱིར་རྩ་བའི་བླ་མ་དང་དབྱེར་མེད་དུ་གསོལ་བ་བཏབ་ན་བྱིན་རླབས་མྱུར་བར་སེམས་ཏེ། ཚར་ཆེན་རིན་པོ་ཆེའི་གསུང་ལམ་འབྲས་བླ་མ་མཆོད་ཆོག་དངོས་གྲུབ་རིན་པོ་ཆེའི་གཏེར་མཛོད་ལ་གཞི་

བཅས༑ ནང་དང་གསང་བ་དེ་ཁོ་ན་ཉིད་ཀྱི་མཆོད་པ་རྣམས་དངོས་སུ་ཚིག་ཟིན་ལ་གསལ་བར་བཀོད། བཤགས་པ་བྱིན་རླབས་ཆེ་ཁྱད་ཀྱིས་དྲི་མེད་བཤགས་རྒྱད་ནས་བྱུང་། བླ་མཆོད་ལ་མི་ཡོང་འདུག་ཀྱང་མཆོད་པའི་བྱེ་བྲག་ལ་སོང་ཕྱིར་མི་འགལ་
བར་གོ་སྟེ་ཚོགས་མཆོད་ཀྱང་བཅུག བླ་མ་བསྡུ་སྐབས་འོད་དུ་ཞུ་བ་སོགས་བླ་མའི་རྣལ་འབྱོར་སྤྱི་འགྲེ་བགྱིས་ཏེ། ངེས་པ་དོན་གྱི་ཆོས་མེད་སྙོམ་ལས་མཁན་གཏི་ཐུག་གཟིམས་འོག་སྤྲུལ་སྐུ་བྱམས་པ་ངག་དབང་བསྟན་འཛིན་ཕྲིན་ལས་ཀྱིས་རང་ལོ་བཅུ་
ཕྲག་བཞི་དང་ཉག་མ་བདུན་དུ་སླེབ་པ་ཆུ་མོ་ཕག་གི་ལོའི་ཧོར་ཟླ་དགུ་པའི་ཡར་ཚེས་ལ་གསར་བསྒྲིགས་སུ་བཀོད་པའི་ཡི་གེ་པ་ནི་རང་གི་ཉེ་བར་གནས་པ་དམ་ལྡན་རབ་འབྱམས་པ་བསྟན་པ་རབ་རྒྱས་ཀྱིས་བགྱིས་པའོ།། ༈ །།ཨོ་རྒྱན་ཆེན་པོར་
གསོལ་བ་འདེབས་པའི་རབ་ཏུ་བྱེད་པ་བཞུགས། ན་མོ་གུ་རུ་པདྨ་ཀ་རཱ་ཡ། རྨད་བྱུང་སྐྱོབ་པ་ཀུན་གྱི་གསང་བ་གསུམ། །གཅིག་བསྡུས་མཁྱེན་བརྩེ་ནུས་པའི་གྲུ་ཆར་གྱིས། །ཕན་བདེའི་ལོ་ཏོག་འགྲོ་འདིའི་དད་པའི་གཞིར། །སྩོལ་མཛད་རྒྱལ་དབང་
ཁྱོད་ཀྱི་ཐུགས་རྗེས་སྐྱོངས། །མགོན་ཁྱོད་བདེ་བ་ཆེན་པོའི་ཞིང་ཁམས་སུ། །གསང་ཆེན་མཆོག་གི་སྟོན་པ་བླ་ན་མེད། །ཟླ་བྲལ་རིགས་ལྔའི་སྐར་བཞེངས་ཐོད་ཕྲེང་རྩལ། །སྐྱབས་མཆོག་མཚོ་སྐྱེས་རྡོ་རྗེར་གསོལ་བ་འདེབས། །མཐའ་ཡས་ལུས་ཅན་
སྲིད་པའི་སྡུག་བསྔལ་ལས། །སྐྱོབ་ཕྱིར་ཕྱོགས་བཅུའི་འཇིག་རྟེན་མུ་མེད་པར། །བརྒྱད་བརྒྱད་གུ་རུའི་མཚན་འཆང་སྤྲུལ་པའི་གར། །སྟོན་མཛད་པདྨ་སཾ་བྷ་ར་གསོལ༴ །ཁྱད་པར་ཞིང་འདིའི་ལྔ་བདོའི་སྐྱེ་རྒུ་སྤྱི། །བྱེ་བྲག་བསིལ་ལྡན་འགྲོ་བའི་དཔལ་

༄༅། །མགོན་དུ། །རྙོགས་བྲལ་དྲི་མེད་མཚོ་ལས་རང་བྱུང་སྐུར།།ལེགས་བྱོན་པདྨ་རྒྱལ་པོར་གསོལ༴།ཟ་ཧོར་ཨོ་རྒྱན་རྡོ་རྗེ་གདན་ལ་སོགས། །འཕགས་ཡུལ་ཀུན་ཏུ་བརྟུལ་ཞུགས་སྤྱོད་པ་ཡིས། །དཔག་ཡས་བསྟན་དང་
རླབས་ཆེན་འགྲོ་བའི་དོན། །སྒྲབ་མཛད་པདྨ་ཀ་རར་གསོལ༴ །བསིལ་ལྗོངས་མུན་པའི་གླིང་འདིར་ནག་ཕྱོགས་དཔུང་། །ལྷ་སྲིན་འབྱུང་པོའི་སྤྲིན་གྱིས་ཐུབ་བསྟན་ཉི། །སྒྲིབ་བརྩོན་ཐུགས་རྗེའི་འཕྲུལ་གྱི་འཐོར་རླུང་གིས། །སྐྱབས་མཛད་པདྨ་ཀ་རར་
གསོལ༴ །སྐྲ་གསུང་ཐུགས་དང་ཡོན་ཏན་ཕྲིན་ལས་ཀྱི། །ཡང་དབེན་གནས་ཆེན་གྱིས་མཚོན་རི་བྲག་མཚོ། །མ་ལུས་སྒྲུབ་པའི་གནས་སུ་ཡང་ཡང་བྱིན། །རློབ་མཛད་རྒྱལ་དབང་པདྨ་གསོལ༴ །མི་བཟད་དུཿ༔ ཁས་ཉེར་གདུངས་སྙིགས་མའི་
འགྲོར༑ །ཚད་མེད་རྗེས་བརྩེས་ནད་དང་སྨན་བཞིན་དུ། །ཟབ་རྒྱས་གདམས་པའི་གཏེར་གྱིས་ས་སྟེང་ཀུན། །འགེངས་མཛད་དྲིན་ཅན་བླ་མར༴ །རྔ་ཡབ་དཔལ་རིར་རིག་འཛིན་མཁའ་འགྲོའི་རྗེར། །བཞུགས་ཀྱང་ཐུགས་རྗེས་ལྗོངས་འདིའི་འགྲོ་བ་6II
ལ༑ །མ་གཅིག་བུ་བཞིན་ཉིན་མཚན་དུས་དྲུག་ཏུ། །སྐྱོང་མཛད་རྒྱལ་དབང་པདྨར་གསོལ་བ་འདེབས། །ཀྱེ་མ་ཀྱེ་ཧུད་རྗེ་བཙུན་རྡོ་རྗེ་འཆང་། །མཚོ་སྐྱེས་རྡོ་རྗེ་འདི་ཕྱི་རྣམ་ཀུན་གྱི། །གཏན་གྱི་སྐྱབས་སུ་ངེས་པ་རྙེད་པའི་ཕྱིར། །བདག་ཅག་རྩེ་གཅིག་
གསོལ་བ་ཅིས་མི་འདེབས། །སྔོན་ཆད་ཐོག་མེད་དུས་ནས་ད་བར་དུ། །མི་ཟད་སྲིད་པའི་ལམ་འདིར་རྟག་ཞུགས་ཀྱང་། །ངེས་འབྱུང་ཕྲ་མོའི་བསམ་པ་མི་སྐྱེ་བའི། །བདག་སོགས་འགྲོ་འདི་ཁྱོད་ཀྱིས་བསྐྱབ་ཏུ་གསོལ། །དལ་འབྱོར་རིན་ཆེན་ལན་

གཅིག་ཐོབ་སྐབས་འདིར། །སྡུག་བསྔལ་གསུམ་དང་ལས་འབྲས་མ་ལུས་པ། །དྲན་པའི་ལྕག་གིས་བསྐུལ་ནས་ཆོས་མིན་ལས། །སྒྲབ་པའི་ལམ་ལས་ལྡོག་པར་བྱིན་གྱིས་རློབས། །ཉིན་མཚན་དུས་དྲུག་ཁྱོད་སྐའི་ཏིང་འཛིན་དང་། །ཟབ་མོའི་གསོལ་
འདེབས་བཛྲ་གུ་རུའི་ཛབ། །ཁྱད་པར་སྐུ་གསུམ་རང་རིག་བླ་མའི་ཞལ། །ལྟ་བའི་དགའ་སྟོན་མྱོང་བར་བྱིན་གྱིས་རློབས། །འདི་ནས་བྱང་ཆུབ་སྙིང་པོ་མ་ཐོབ་བར། །ཆོས་ཀུན་སྒྱུ་མའི་ལྟད་མོར་འཆར་བའི་ངོས། །ལས་འབྲས་བླང་དོར་ཚུལ་བཞིན་
སྤྱོད་པ་དང་། །སྙིང་རྗེས་གཞན་དོན་སྐྱོང་བར་བྱིན་གྱིས་རློབས། །འདི་ནས་འཕོས་པའི་མོད་ལ་བདེ་ལྡན་ཞིང་། །རྔ་ཡབ་ལངྐའི་རྒྱལ་ཁབ་དཔལ་རིའི་རྩེར། །སྐྱབས་མཆོག་རིག་འཛིན་བླ་མའི་ཞབས་དྲུང་དུ། །སྐྱེས་ནས་ཟབ་རྒྱས་གདམས་པས་རྒྱུད་
ཚིམ་ཤོབ། །ཞིང་དེར་ས་ལམ་རྟོགས་པའི་ཡོན་ཏན་ཆ། །ཡོངས་རྫོགས་ཆོས་སྐུའི་ཟླ་བ་མངོན་གྱུར་ཏེ། །བགྲང་ཡངས་སྤྲུལ་པའི་ཟེར་ཕྲེང་འབུམ་འཛགས་པས། །གདུལ་བྱའི་ཀུ་མུ་དཱ་ཚལ་རྒྱས་གྱུར་ཅིག །ཅེས་པའང་གཟིམས་འོག་སྤྲུལ་མིང་གིས་
སོ།། །།

༄༅། །སློབ་དཔོན་པདྨའི་གསོལ་འདེབས་བསམ་པ་མྱུར་འགྲུབ་མ་བཞུགས། །ན་མཿ སརྦ་བུདྡྷ་བོ་དྷི་སཏྭཱ་ཡ། །དུས་གསུམ་རྒྱལ་བ་ཀུན་གྱི་སྤྲུལ་པའི་སྐུ། །མཁྱེན་བརྩེ་ནུས་ལྡན་གུ་རུ་རིན་པོ་ཆེ། །ལྷོ་ནུབ་རྔ་ཡབ་
གླིང་ཕྲན་དཔལ་རི་ཡི། །པདྨ་འོད་ནས་ད་ལྟ་གནས་འདིར་བྱོན། །སྟེང་གི་ཆ་ལ་རྩ་བརྒྱུད་བླ་མ་དང་། །བར་གྱི་ཆ་ལ་ཡི་དམ་ཞི་ཁྲོའི་ཚོགས། །འོག་གི་ཆ་ལ་བཀའ་སྲུང་མཁའ་འགྲོ་རྣམས། །བུ་ཡུག་འཚུབས་ལྟར་མངོན་སུམ་གསལ་བར་
བཞུགས། །བདག་གཞན་ལུས་སྲོག་ལོངས་སྤྱོད་དུས་གསུམ་གྱི། །དགེ་ཚོགས་མཆོད་སྤྲིན་ནམ་མཁའི་མཐའ་ཀླས་པ། །ཡིད་ཀྱི་སྤྲུལ་ནས་མཆོད་ཡུལ་རྣམས་ལ་འབུལ། །རྒྱུན་ཆད་མེད་པར་སྤྱན་ལམ་འབྱུང་གྱུར་ཅིག །དེང་སང་གངས་ཅན་
ལྗོངས་འདིའི་འགྲོ་འདི་རྣམས། །ལས་ངན་བསགས་པའི་འབྲུས་བུ་དུས་ལ་སྨིན། །སྨྲ་ཤེས་དོན་གོ་མི་ཡི་ལུས་ཐོབ་ཀྱང་། །ངན་སོང་སྡུག་བསྔལ་ལྟ་བུས་གཟིར་ལ་གཟིགས། །ཚ་གྲང་སྲོག་བྲལ་དམྱལ་བའི་ཡུལ་ལྗོངས་བཞིན། །བཀྲེས་སྐོམ་
སྡུག་བསྔལ་ཡི་དྭགས་ལུས་དང་མཚུངས། །བསད་སྤྱད་བཀོལ་སྤྱོད་དུད་འགྲོ་ལྟར་མྱོང་བའི། །འགྲོ་བ་འདི་རྣམས་ཐུགས་རྗེས་མྱུར་དུ་སྐྱོབས། །གཞན་དམའ་འབེབས་ཕྱིར་གཡོ་སྐྱ་ཁྲམ་གསུམ་གྱི །འཁྲུག་ལོང་མ་ལུས་ཞི་བར་བྱིན་གྱིས་
རློབས༑ །ཆགས་སྡང་དབང་གིས་དུས་འཁྲུགས་འདི་ཞི་ནས། །སོ་སོར་རང་དབང་ཐོབ་པར་བྱིན༴ རྒྱལ་པོ་རྣམས་ཀྱིས་ཆོས་བཞིན་ས་སྐྱོང་ཞིང་། །འབངས་རྣམས་བཀའ་བཞིན་སྒྲུབ་པར༴ །བསྟན་འཛིན་ཐམས་ཅད་སྐུ་ཚེ་ལེགས་བརྟན་

ཅིང་༑ །གཞན་དོན་ལྷུན་གྱིས་འགྲུབ་པར༴ །དགེ་འདུན་རྣམས་ཀྱང་འཆད་ཉན་སྤེལ་བ་དང་། །བསྟན་པ་རིས་མེད་དར་བར༴ །སྒྲུབ་པ་པོ་རྣམས་གཡེང་བས་མ་གོས་པའི། །ཏིང་འཛིན་ལས་སུ་རུང་བར༴ །ཡུལ་ཕྱོགས་ཀུན་ཏུ་ཆར་ཆུ་དུས་སུ་
འབབས། །ལོ་ཕྱུགས་རྟག་ཏུ་ལེགས་པར༴ །མི་ནད་ཕྱུགས་ནད་དུས་འཁྲུགས་རྒྱུན་ཆད་ནས། །རྒྱལ་ཁམས་བདེ་བས་འཚོ་བར༴ །སྟོབས་ལྡན་རྣམས་ཀྱི་རྒྱུད་ལ་ངན་སེམས་ཀྱིས། །འཇིག་རྟེན་ཕུང་སེམས་ཞི་བར༴ །ཅི་སྟེ་ལས་ངན་དབང་
གིས་ཕུང་གཡོས་ཀྱང་། ནུས་མེད་རང་ཞིར་འགྱུར་བར༴ །བཀའ་སྲུང་རྣམས་ཀྱིའང་གཞན་གྱིས་མ་བསྐུལ་ཡང་། །གདུག་ཅན་དངོས་སུ་སྒྲོལ་བར༴ །སྐྱེ་བོ་འདི་ཀུན་ངོ་ཚ་ཁྲེལ་ཡོད་ཀྱིས། །གཅིག་སེམས་གཅིག་གིས་འཛིན་པར༴ །ཕན་
ཚུན་བྱམས་སེམས་གཡོ་མེད་རབ་བརྟེན་པས། །ཀུན་གྱིས་བདེ་ཐབས་སྒྲབ་པར༴ །དེ་ལ་བརྟེན་ནས་ལྗོངས་འདིའི་འགྲོ་བ་རྣམས། །བདེ་སྐྱིད་དཔལ་ལ་སྤྱོད་པར༴ །ཀུན་ཀྱང་ཆོག་ཤེས་རྩོད་མེད་མངའ་རིས་ཀྱི། །བསྟན་དང་བསྟན་འཛིན་
མཆོད་པར༴ །འབྱུང་པོ་རྣམས་ཀྱང་གདུག་རྩུབ་ཀུན་ཞི་ནས། །འགྲོ་ལ་བརྩེ་སེམས་སྐྱེ་བར༴ །མདོར་ན་གཟུགས་ཅན་གཟུགས་མེད་འགྲོ་བ་ཀུན། །ཤེས་རྒྱུད་ཆོས་དང་མཐུན་པར༴ །དེ་ལ་བརྟེན་ནས་ཕྱི་མ་ལྷན་ཅིག་པར། །བདེ་བ་ཅན་དུ་སྐྱེ་
བར༴ །ནམ་མཁར་བཞུགས་པའི་གུ་རུ་རིན་པོ་ཆེ། །འཁོར་བཅས་རང་ལ་ཐིམ་པའི་བྱིན་རླབས་ཀྱིས། །སློབ་དཔོན་ཆེན་པོའི་ལུང་རྟོགས་ཡོན་ཏན་དང་། །རང་ཉིད་ནུས་པ་མཉམ་པར་བྱིན་གྱིས་རློབས། །བདག་གིས་འགྲོ་བའི་སྡུག་བསྔལ་མ་

༄༅། །བཟོད་པས། །བདག་ཅག་བྱས་མེད་ཡུས་ཀྱི་གདུང་ཤུགས་ཀྱིས། །བདག་ཉིད་ཆེན་པོ་ཁྱེད་ལ་གསོལ་བཏབ་པས། །བདག་གཞན་དོན་ཀུན་ཡིད་བཞིན་འགྲུབ་གྱུར་ཅིག །ཅེས་སློབ་དཔོན་རིན་པོ་ཆེ་པདྨ་འབྱུང་གནས་
ལ་ཐུགས་རྗེ་མྱུར་བསྐལ་གསོལ་འདེབས་བསམ་པ་མྱུར་འགྲུབ་བོད་ཁམས་ཀུན་ཏུ་བདེ་བའི་དཔལ་སྟེར་ཞེས་བྱ་བ་འདིའང་ས་སྐྱ་པ་ཤཱཀྱའི་དགེ་བསྙེན་པཎྜི་ཏ་སྔགས་འཆང་ངག་དབང་ཀུན་དགའ་བསོད་ནམས་ཀྱིས་ལྕགས་མོ་སྦྲལ་ལོར་དབུས་གཙང་
གི་ལྗོངས་འདིར་དུས་ངན་གྱི་འཁྲུག་ལོང་སྣ་ཚོགས་བྱུང་དུས་སྐྱེ་འགྲོ་རྣམས་བདེ་ལ་འགོད་པ་ཞིག་བྱུང་ན་སྙམ་པའི་ལྷག་བསམ་རྣམ་པར་དག་པས་ཀུན་ནས་བསླངས་ཏེ་ཧོར་ཟླ་བཅུ་པའི་དཀར་ཕྱོགས་རྫོགས་པ་གཉིས་པའི་ཚེས་ལ་དགེ་སྡིངས་ཆོས་
༈ཀྱི་ཕོ་བྲང་ཆེན་པོར་ལེགས་པར་སྦྱར་བ་འདིས་ཀྱང་བསམ་པ་ཐམས་ཅད་ཡིད་བཞིན་དུ་འགྲུབ་པའི་རྒྱུར་གྱུར་ཅིག། །།

༄༅། །གུ་རུ་དྲག་དམར་ཉང་ལུགས་འབྲིང་པོ་མེའི་སྤུ་གྲིའི་སྒྲུབ་རྗེས་མན་ངག་དང་བཅས་པའི་སྐོར་རྣམས་བཞུགས་སོ།།

·༄༅། །དཔལ་ལྡན་ཡོན་ཏན་འབྱུང་བའི་གཙོ། །པདྨ་རྒྱལ་ལ་ཕྱག་འཚལ་ཏེ། །ཨོ་རྒྱན་དྲག་པོར་སྒྲུབ་པའི་ཐབས། །མ་བུའི་ཤོག་སེར་བསྡེབས་ཏེ་བྲི། །བླ་མ་དཀོན་མཆོག་གསུམ་ལ་
སྐྱབས་སུ་སོང་ནས། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཕྱིར་ཨོ་རྒྱན་དྲག་པོ་བསྒྲུབ་པར་བྱ་སྙམ་དུ་སེམས་བསྐྱེད་དེ། སྟོང་པའི་ངང་ལས་ཨེ་ལས་ནམ་མཁའ་མཐིང་
ནག་འབྱམས་ཡས་པའི་དབུས་སུ་ཡཾ་ལས་རླུང་ནག་འཁྲུགས་པའི་དཀྱིལ་འཁོར་གྱི་དབུས་སུ་རཾ་ལས་མེ་རི་མེ་ཕུང་གི་ཀློང་ཡངས་པར་ར་ལས་རཀྟའི་རྒྱ་མཚོ་ཞིང་གི་རྦ་ཀློང་འཕྱོ་བར་ཀཾ་ལས་ཀེང་རུས་ཀྱི་ས་གཞི་
དང་རི་རབ་བརྩེགས་པའི་སྟེང་དུ། བྷཾ་ལས་ཐོད་པ་འབར་བའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་ལྡན་པ། རྒྱ་ནམ་མཁའི་ཁམས་ཀྱི་མཐའ་ཀླས་པ། ཕྱི་ནང་ཀུན་ཏུ་ཡེ་ཤེས་ཀྱི་མེ་རི་དང་མེ་ཕུང་

༄༅། །འབར་བའི་དབུས་སུ་པཾ་ལས་སྣ་ཚོགས་པདྨ། རཾ་ལས་ཉི་མའི་སྟེང་དུ་དྲེགས་པ་སྡེ་བརྒྱད་ཁ་བུབ་དང་བྱི་ཆིངས་སུ་བསྣོལ་བའི་སྟེང་དུ་ཧཱུཾ་ལས་རང་ཉིད་ཟིལ་གནོན་པདྨ་སྐུ་མདོག་དམར་ནག་ཞལ་གཅིག་ཕྱག་གཉིས་
པ༑ གཡས་གསེར་གྱི་རྡོ་རྗེ་རྩེ་དགུ་ཧཱུཾ་དགུ་ཕཊ་དགུ་རཾ་དགུས་མཚན་པ་འཕྱར་ཐབས་སུ་འཛིན་པ། གཡོན་ལྕགས་ཀྱི་སྡིག་པ་ཁ་དགུ་མིག་དགུ་པ་ཕྱིར་ལ་གདངས་པ་བསྣམས་པ། ཞབས་གཡས་བསྐུམ་གཡོན་བརྐྱང་པ། སྟག་གི་པགས་པས་ཤམ་
ཐབས་བྱས་པ། མི་མགོ་རློན་པས་དོ་ཤལ་བྱས་པ། སྦྲུལ་ནག་གིས་བརྒྱན་པ། མི་ལྤགས་ཀྱི་གཡང་གཞི་དང་གླང་ཆེན་གྱི་ཀོ་རློན་གྱིས་སྟོད་གཡོགས་པ། ཐོད་པ་སྐམ་པོ་ལྔའི་དབུ་རྒྱན་དང་། སྦྲལ་ནག་གི་ཐོད་བཅིངས་ཅན། དབུ་སྐྲ་དམར་སེར་གྱེན་
ལ་བརྫེས་ཤིང་། རིན་པོ་ཆེ་དང་རུས་པའི་སྙན་ཆ་བྱས་པ། ཞལ་མཆེ་བ་གཙིགས་ཤིང་སྤྱན་གསུམ་སྡང་མིག་ཏུ་གཟིགས་པ། སྨིན་མ་དང་སྨ་ར་དམར་སེར་མེ་ལྟར་འབར་བ། རྡོ་རྗེ་འབར་བའི་སྤུ་གསེབ་ནས་ཡེ་ཤེས་ཀྱི་མེ་རབ་ཏུ་འབར་བ། སྤྱགས་
པའི་འཐོར་རླུང་ཕྱོགས་བཅུར་འཕྲོ་ཞིང་། སྐུ་ལས་བསྐལ་པའི་མེ་ཆེན་འབར་བའི་དཔྲལ་བའི་མཛོད་སྦུར་གསེར་གྱི་འཁོར་ལོ་རྩིབས་བཞི་པའི་ལྟེ་བར་འཇམ་དཔལ་སེར་པོ་གཡས་རལ་གྲི་ཀླད་ལ་བསྐོར་ཞིང་། གཡོན་སྡིགས་མཛུབ་ཐུགས་ཀར་མཛད་པའི་
སྤྱི་བོར་ཨོཾ་སེར་པོས་མཚན་པ། མགྲིན་པར་པདྨ་འདབ་བཞིའི་དབུས་སུ་རྟ་མགྲིན་དམར་པོ་དབྱུག་ཏོ་འཕྱར་ཐབས་སུ་འཛིན་པ། གཡོན་སྡིག་མཛུབ་ཐུགས་ཀར་མཛད་པའི་མགྲིན་པར་པདྨ་འདབ་བཞིའི་དབུས་སུ་ཨཱཿ དམར་པོས་མཚན་པ། སྙིང་གར་ཉི་

མའི་དབུས་གསེར་གྱི་མཆོད་རྟེན་བང་རིམ་བཞི་པའི་བུམ་པའི་ནང་གི་ཉི་མའི་དབུས་སུ་ཕྱག་ན་རྡོ་རྗེ་མཐིང་ག གཡས་རྡོ་རྗེ་འཕྱར་ཐབས་སུ་ནམ་མཁར་འཛིན་ཅིང་། གཡོན་སྡིགས་མཛུབ་ཐུགས་ཀར་མཛད་པའི་ཐུགས་དབུས་པདྨ་དང་ཉི་མའི་དབུས་སུ་
ལ་རྩ་བའི་སྔགས་ཀྱིས་མར་མེ་འབར་བ་ལྟར་བསྐོར་བའོ། །ཐོར་ཚུགས་ཀྱི་རྩེ་ལ་ཁྲོ་ལས་བྱ་ཁྱུང་ག་རུ་ཌ་གཤོག་པ་གདེངས་པས་ནམ་མཁའ་ཆོང་པ། རྡོ་རྗེ་འབར་བའི་སྤ་གསེབ་ནས་ཡེ་ཤེས་ཀྱི་མེ་དང་གནམ་ལྕགས་ཀྱི་ཐོག་འཕྲོ་བ། རྭ་རིན་པོ་ཆེའི་
དབལ་ཁ་ལ་འོད་དཔག་མེད་དམར་པོ་མཉམ་གཞག་ཅན། ན་བཟའ་ཆོས་གོས་དམར་སེར་གསོལ་བ། སྟེང་གི་ནམ་མཁའ་ལ་པདྨ་དང་ཉི་མའི་དབུས་སུ་ཐོད་ཕྲེང་རྩལ་མཐིང་ག་རྡོ་རྗེ་དང་དྲིལ་བུ་འཛིན་པ། ཡུམ་ཡེ་ཤེས་མཚོ་རྒྱལ་དང་མཉམ་པར་སྦྱོར་
བ༑ བླ་མ་དང་ཡི་དམ་མཁའ་འགྲོའི་ཚོགས་ཀྱིས་བསྐོར་བར་བསམ་མོ། །དེ་ནས་སྙིང་གའི་ཧཱུཾ་ལས་འོད་འཕྲོས་པས་འོག་མིན་ནས་སྔར་བསྒོམས་པ་ལྟ་བུའི་བླ་མ་ཡི་དམ་མཁའ་འགྲོའི་དཀྱིལ་འཁོར་སྐད་ཅིག་གིས་སྟེང་གི་ནམ་མཁར་བྱོན་པ་ལ། ༀ་གུ་
རུ་དེ་ཝ་ཌཱ་ཀི་ནཱི་པུཥྤ། དྷཱ་པེ། ཨཱ་ལོ་ཀེ གདྡྷེ། ནཻ་ཝི་དྱཱ། ཤབྡ་ཨཱཿ ཧཱུྃ། ལན་གསུམ་གྱིས་སྐུ་གསུང་ཐུགས་མཉེས་པའི་མཆོད་པ་ཕུལ་ནས། ཛཿ ཧཱུྃ་བཾ་ཧོཿ ཞེས་བརྗོད་པས་ལྷ་ཡེ་ཤེས་སེམས་དཔའ་དེ་དག་བདག་དམ་ཚིག་སེམས་དཔའི་ལྷ་ལ་
ཐིམ་པས་དགྱེས་ཤིང་བརྟན་པར་གྱུར། ཡང་དེ་བཞིན་གཤེགས་པ་ཐམས་ཅད་འདུས་ནས་རིན་པོ་ཆེའི་བུམ་པས་དབང་བསྐུར་བས་སྐུ་གསུང་ཐུགས་ཡོན་ཏན་ཕྲིན་ལས་ཡེ་ཤེས་རྡོ་རྗེའི་དངོས་གྲུབ་ཐོབ། དེ་བཞིན་གཤེགས་པ་རྣམས་གཅིག་ཏུ་གྱུར་པ་འོད་

༄༅། །དཔག་མེད་ལ་ཐིམ་པར་གྱུར། གསལ་བར་གྱུར། འོད་འབར་བར་གྱུར་ཏོ། །དེ་ནས་ཐོད་མཁར་འབར་བའི་ཕྱི་ནམ་མཁའི་ཁམས་ཀྱི་མཐའ་ཀླས་པའི་སྟེང་འོག་ཕྱོགས་མཚམས་ཐམས་ཅད་རྡོ་རྗེའི་གུར་ཁྱིམ་དུ་གྱུར་པའི་ཕྱི་
རོལ་གསེར་གྱི་འཁོར་ལོ་རྩིབས་སྟོང་གཡས་སུ་འཁོར་བ་དང་། མཚོན་ཆའི་འཁོར་ལོ་རྩིབས་སྟོང་གཡོན་དུ་འཁོར་བའི་སྟེང་འོག་མེའི་འཁོར་ལོ་རྩིབས་སྟོང་རྩེ་བསྣོལ་དུ་འཁོར་བའི་བར་རྣམས་སུ་དྲེགས་པ་སྡེ་བརྒྱད་ཐམས་ཅད་མགོ་ལུས་དུམ་བུར་
གཏུབས་ཤིང་། ཐུགས་ཀའི་ཧཱྃ་ལས་ཧཱྃ་འཕྲོས་བ་སྤུའི་བུ་ག་ནས་ཧཱུཾ་རྣམས་ཕྱིར་ཐོན་པས་སྤྲལ་པའི་ཁྲོ་ཆུང་དུ་གྱུར། ཕྱིར་འཕྲོས་ནམ་མཁའ་གང་། རིག་སྔགས་ཀྱི་འབྲུག་སྒྲ་སྟོང་བསྒྲགས་པས་དྲེགས་པ་སྡེ་བརྒྱད་ཐམས་ཅད་ཚར་བཅད། འཇིག་རྟེན་
གྱི་ཁམས་ཐམས་ཅད་གཡོ་ལྡེག་མེར་འཁྱོམ་པར་བསམ་ཞིང་། ༀ་ཨཱཿ ཧཱུྃ་གུ་རུ་དེ་ཝ་ཌཱ་ཀི་ནཱི་ཨ་རྩིཀ་ནི་རྩིཀ་ན་མོ་བྷ་ག་ཝ་ཏེ་ཧཱུཾ་ཧཱུཾ་ཧཱུྃ། ཨཱཿ ཡཿ མཿདུཿ རུ ཙཿ ཤཿ ནཿ ཨོྃ་བཛྲ་ཧཱུཾ། ཡཀྵ་ཧཱུྃ། རཀྵ་ཧཱུཾ། གུ་རུ་ཌཱ་ཙ་ལེ་ཧཱུྃ་ཧཱུྃ་ཧཱུྃ། ཕཊ་ཕཊ་
ཕཊ༑ ཅེས་ཅི་འགྲུབ་ཏུ་སེམས་གཞན་དུ་མ་ཡེངས་པར་རིག་པ་ངར་དང་ལྡན་པས་བཟླའོ། །དེ་ནས་ཐུན་འཇོག་ཁར་སྤྲུལ་པའི་ཁྲོ་ཆུང་རྣམས་ཧཱུཾ་ལ་བསྡུ། འཁོར་ལོ་རང་མལ་དུ་གནས་པའི་ངང་ལ་སེམས་མ་བཅོས་པར་ཀློད་ནས་སྟོང་གསལ་སྤྲོས་པ་མེད་
པར་དར་ཅིག་མཉམ་པར་གཞག རྗེས་སེམས་ཅན་གྱི་དོན་དུ་བསྔོ། ཕན་ཡོན་ནི་བགེགས་དང་བར་ཆད་ཐམས་ཅད་ཞི་བ་དང་། སྒོམ་ཉམས་ཏིང་ངེ་འཛིན་ཐམས་ཅད་གོང་ནས་གོང་དུ་འཕེལ་བ་དང་། མཆོག་དང་ཐུན་མོང་གི་དངོས་གྲུབ་མྱུར་དུ་ཐོབ་པ་

ལ་སོགས་པ་གཞུང་ནས་བཤད་པ་ལྟར་འགྲུབ་བོ། །གྲངས་ཀྱི་བསྙེན་པ་ནི་འབུམ་ཕྲག་ཉི་ཤུ་རྩ་གཉིས་སུ་གསུངས་སོ། །བསྙེན་པ་རྫོགས་ནས་ལས་ཚོགས་ཀྱང་འགྲུབ་བོ། །གཏོར་མ་དང་། འཁོར་ལོ་དང་། བྱབ་ཆོག་དང་། སེར་སྲུང་དང་།
བརྒྱད་གནད་ལ་དབབ་བ་ལ་སོགས་པ་མ་ཡིག་དང་། བུ་ཡིག་དང་། ལས་ཕྲན་ཚེགས་ཀྱི་ཤོག་སེར་གཞུང་ནས་བཤད་པ་བཞིན་དུ་ཤེས་པར་བྱའོ། །འདི་ནི་སྒོམ་རིམ་ལག་ལེན་དུ་བཀོད་པ་མ་ཡིག་བུ་ཡིག་བསྟོད་པ་གསུམ་འཁྲུགས་བསྡེབས་ཏེ་ཉམས་སུ་
བླང་པའི་ཕྱིར་བཀོད་པའོ། །དགེ་བ་འདི་ཡིས་བདག་དང་འགྲོ་བ་ཀུན། །རང་བྱུང་པདྨ་རྒྱལ་པོའི་གནས་ཐོབ་ནས། །མཆོག་དང་ཐུན་མོང་དངོས་གྲུབ་ཆར་འབེབས་ཤིང་། །སྐྱེ་རྒུའི་རེ་བ་ཡིད་བཞིན་འགྲུབ་པར་ཤོག །དྲག་སྒྲུབ་གསལ་བའི་མེ་ལོང་
བྲག་སྲིན་མོ་སྦར་རྗེས་ཅན་གྱི་གཏེར་གྱི་ཡང་སྙིང་རྒྱལ་སྲས་དྲི་མེད་འོད་ཟེར་གྱིས་བཀོད་པ་རྫོགས་སོ།། ༈ །།གུ་རུ་དྲག་དམར་གྱི་བླ་མ་བརྒྱུད་པ་ལ་གསོལ་བ་འདེབས་པ་འདོད་དོན་ཀུན་སྩོལ་ཞེས་བྱ་བ་བཞུགས་སོ། །ཨོཾ་སྭ་སྟི། སྣང་བ་མཐའ་
ཡས་འཕགས་མཆོག་ཐུགས་རྗེའི་གཏེར། །པདྨ་འབྱུང་གནས་རྣམ་འཕྲུལ་མངའ་བདག་ཉང་། །མངའ་བདག་སྲས་ཆུང་གུ་རུ་ཆོས་རིན་ཆེན། །ཆོས་ཉིད་རང་གྲོལ་རྣམས་ལ་གསོལ་བ་འདེབས། །སངས་རྒྱས་ལྷན་དབང་ཀུན་དགའ་བཀྲ་ཤིས་པ། །
རྒྱལ་སྲས་ཆོས་རྗེ་སྔགས་འཆང་ལེགས་པ་དཔལ། །ཤེས་རབ་རྒྱལ་མཚན་ས་ལོ་ཐམས་ཅད་མཁྱེན། །ཀུན་དགའ་རིན་ཆེན་རྣམས་ལ་གསོལ་བ་འདེབས། །བསོད་ནམས་དབང་པོ་ནམ་མཁའ་སངས་རྒྱས་དང་། །ནམ་མཁའ་དཔལ་བཟང་སངས་རྒྱས་

༄༅། །ཕུན་ཚོགས་རྗེ། །བསྟན་འཛིན་ལྷུན་གྲུབ་ནམ་འདི་མནཞལ་སྐོང་།མཁའ་བསམ་འགྲུབ་ཞབས། །ཀུན་དགའ་བློ་གྲོས་རྣམས་ལ་གསོལ་བ་འདེབས། །དཔལ་ལྡན་ཆོས་སྐྱོང་བསྟན་པའི་ཉི་མ་ཆེ། །ཀུན་དགའ་བཀྲ་ཤིས་བརྒྱུད་
སྲོལ་ཀུན་འདུས་པ། །ངག་གི་དབང་པོ་ཀུན་དགའ་རིན་ཆེན་དང་། །རྩ་བའི་བླ་མ་རྣམས་ལ་གསོལ་བ་འདེབས། །དངོས་བརྒྱུད་བླ་མའི་ཚོགས་དང་དབྱེར་མེད་པའི། །པདྨ་ཐོད་ཕྲེང་རྩལ་གྱི་ལྷ་ཚོགས་ཀྱི། །མཁྱེན་བརྩེ་ནུས་པ་བསམ་གྱིས་མི་ཁྱབ་
པས༑ །བྱང་ཆུབ་བར་དུ་བསྲུང་ཞིང་བསྐྱང་དུ་གསོལ། །གནས་སྐབས་ས་འོག་ས་སྟེང་ས་བླ་ཡི། །ལྷ་སྲིན་སྡེ་བརྒྱད་མི་དང་མི་མིན་གྱིས། །སྡང་དང་གདུག་པའི་བསམ་སྦྱོར་ཀུན་སྤངས་ནས། །བྱམས་པའི་སེམས་ཀྱིས་བསྲུང་བར་བྱིན་གྱིས་
རློབས༑ །ཚེ་རབས་བསགས་པའི་སྡིག་ལྟུང་ཀུན་སྦྱངས་ནས། །སྒོ་གསུམ་པདྨ་ཐོད་ཕྲེང་དྲག་པོ་ཡི། །སྐུ་གསུང་ཐུགས་ཀྱི་རྡོ་རྗེར་ལེགས་བསྒྲབས་ནས། །བསྟན་འགྲོར་ཕན་བདེ་འབྱུང་བར་བྱིན་གྱིས་རློབས། །སྙིགས་མའི་རང་སྟོབས་བདོ་བའི་
གནས་སྐབས་འདིར། །དམ་ཆོས་སྒྲབ་པའི་འགལ་རྐྱེན་རྒུད་པ་རྣམས། །ཉི་འོད་དང་འཕྲད་མུན་པ་ལྟར་ཞི་ནས། །མཐུན་རྐྱེན་དབྱར་མཚོ་ལྟ་བུར་འཕེལ་བར་མཛོད། །ཅེས་གུ་རུ་དྲག་པོ་ཉང་ལུགས་ཀྱི་དབང་གི་བླ་མ་བརྒྱུད་པའི་གསོལ་བ་འདེབས་པ་
འདོད་དོན་ཀུན་སྩོལ་ཞེས་བྱ་བ་འདི་ནི་དགེ་སློང་བསྟན་འཛིན་རྣམ་རྒྱལ་གྱི་ངོར་བནྡེ་ཚུལ་ཁྲིམས་རིན་ཆེན་གྱིས་བྲིས་པའོ། །མངྒ་ལཾ།། ༈ །།གུ་རུ་དྲག་དམར་མེའི་ཕྲེང་བ་ཅན་གྱི་སྒྲུབ་ཐབས་དང་རྗེས་གནང་གི་ཆོ་ག་རྣམ་གསལ་མེ་ལོང་ཞེས་བྱ་བ་

བཞུགས། ཆོས་སྐུ་སྤྲོས་བྲལ་དབྱིངས་ལས་མ་གཡོས་ཀྱང་། །གཟུགས་སྐུ་ཁྲོ་ཆེན་འབར་བས་འཇིག་རྟེན་གྱི། །དྲེགས་པ་འདུལ་མཛད་ཐོད་ཕྲེང་རྩལ་བཏུད་དེ། །ཉང་ལུགས་དྲག་པོ་པདྨའི་རྗེས་གནང་བྲི། །དེའང་མངའ་བདག་ཉང་ནས་བརྒྱུད་པའི་གུ་
རུ་དྲག་དམར་གྱི་རྗེས་གནང་བྱེད་པར། སྦྱོར་བ་དངོས་གཞི་རྗེས་གསུམ་གྱི་དང་པོ་ལ། མཎྜལ་གྱི་ཁར་རྡུལ་ཚོན་གྱིས་ཟླ་གམ་གཅིག་པར་བྲིས་པ་འདི། སྔ་མའི་ཡིག་ཆ་རྣམས་སུ་བྱུང་བ། འོག་ཏུ་བསྐྱེད་དུ་མེད་ཀྱང་ལྷ་འདི་དབང་གི་དྲག་པོ་ཡིན་པའི་མཚོན་བྱེད་ཙམ་བྱས་པ་ཡིན་ནམ་སྙམ། དེ་ལྟར་
ཡིན་ན་ལྷ་བསྐྱེད་སྐབས་ཟླ་གམ་ཚོམ་བུ་བཅས་ལྷ་སྐུར་བསྐྱེད་དགོས་པ་འདྲའོ། ཟླ་གམ་དམར་པོ་སྒོ་གཅིག་པ་བྲིས་པའི་དབུས་སུ་ཚོན་ཕུང་དམར་པོ་དགོད་པའམ། ཡང་ན་ཚོམ་བུ་བཀོད་པས་ཀྱང་བཏུབ་སྟེ། དེའི་སྟེང་མཉྫིའི་ཁར་དཔལ་གཏོར་རིན་ཆེན་འབར་བ་སྐྲ་གཟུགས་
ཀྱིས་བརྒྱན་པ། དེའི་གཡས་སུ་གསུང་གི་དབང་རྫས་ཐོད་པ་མཚན་ལྡན་དུ་ཆང་ལ་བདུད་རྩི་རིལ་བུ་བཏབ་པ་དང་། གཡོན་དུ་འབྲུའི་ཁར་ཐུགས་ཀྱི་དབང་རྫས་གནམ་ལྕགས་ཀྱི་རྡོ་རྗེ་བཞག་པ་དང་། སྨན་ཕུད་རཀྟ་དང་ཉེར་སྤྱོད་བཅས་པ་བཤམ་མོ། །
ཐོག་མར་ཡོ་བྱད་རྣམས་བྱིན་གྱིས་བརླབ་པ་ནི། རང་གི་སྙིང་ག་ནས་རཾ་ཡཾ་ཁཾ་གྱི་ཡི་གེ་གསུམ་འཕྲོས་པས་མཆོད་རྫས་རྣམས་ཀྱི་ཉེས་སྐྱོན་ཐམས་ཅད་བསྲེགས་གཏོར་བཀྲུས་ཏེ་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཨོཾ་ཨཱཿ ཧཱུཾ་ཞུ་བ་ལས་བྱུང་བའི་ཉེ་བར་སྤྱོད་པ་རྣམས་དང་། སྨན་རག་གཏོར་མ་རྣམས་དྭངས་ཤིང་ཐོགས་པ་མེད་པ་འདོད་པའི་ཡོན་ཏན་གྱི་ཕུང་པོ་བསམ་གྱིས་མི་ཁྱབ་པར་གྱུར་པར་བསམས་ལ། ཨོྃ་བཛྲ་ཨཉྙཾ་ཨཱཿ ཧཱྃ། ཨོྃ་བཛྲ་པཱཏྱཾ་

༄༅། །ཨཱཿ ཧཱུཾ། བཛྲ་པུཥྤ་སོགས་ནས། ཤབྡ་ཨཱཿ ཧཱུཾ་ཞེས་སོ་སོའི་ཕྱག་རྒྱ་བཅས་དང་། ཨོཾ་ཨཱཿ ཧཱུྃ ཧ་ཧོ་ཧྲཱིཿ ཞེས་ལན་གསུམ་བརྗོད་པས་བྱིན་གྱིས་བརླབ་བོ། །སྒྲུབ་ཐབས་ཀྱི་སྔོན་འགྲོ་ལ། བླ་མ་ཡི་དམ་ལ་སོགས་པའི་
སྐྱབས་གནས་ཐམས་ཅད་མདུན་གྱི་ནམ་མཁར་བཞུགས་པ་ལ་བདག་དང་སེམས་ཅན་ཐམས་ཅད་རྩེ་གཅིག་ཏུ་སྐྱབས་སུ་འགྲོ་བར་བསམས་ལ། ན་མོ། བླ་མ་བདེ་གཤེགས་འདུས་པའི་སྐུ། །དཀོན་མཆོག་གསུམ་གྱི་རང་བཞིན་ལ། །བདག་དང་འགྲོ་
དྲུག་སེམས་ཅན་རྣམས། །བྱང་ཆུབ་བར་དུ་སྐྱབས་སུ་མཆི། །ན་མོ། ཐུགས་རྗེས་འགྲོ་ལ་དགོངས་མཛད་པའི། །བླ་མ་རྣམས་ལ་སྐྱབས་སུ་མཆི། །རྩེ་གཅིག་ཐུགས་རྗེས་བྱིན་རློབ་པའི། །ཡི་དམ་ལྷ་ལ་སྐྱབས་སུ་མཆི། །རྩོལ་རྟོག་མེད་པའི་ཐུགས་
རྗེ་ཅན། །སངས་རྒྱས་རྣམས་ལ་སྐྱབས་སུ་མཆི། །ཆགས་པ་མེད་པའི་འགྲོ་དོན་ཅན། །དམ་པའི་ཆོས་ལ་སྐྱབས་སུ་མཆི། །མ་ནོར་ལམ་ལ་མངའ་མཛད་པའི། །དགེ་འདུན་རྣམས་ལ་སྐྱབས་སུ་མཆི། །འགྲོ་བའི་དོན་དུ་རང་བྱུང་སྐུ་འཁྲུངས་པའི།
པདྨ་འབྱུང་གནས་སྐུ་ལ་སྐྱབས་སུ་མཆི། །ཉེས་ལེགས་སྟངས་འཛིན་དམ་ཚིག་རྗེས་སྐྱོང་བའི། །ཕྱི་ནང་མཁའ་འགྲོའི་ཚོགས་ལ་སྐྱབས་སུ་མཆི། །ན་མོ། བརྒྱུད་པའི་རྩ་བ་བླ་མ་རྗེ། །དངོས་གྲུབ་འབྱུང་བའི་ཡི་དམ་ལྷ། །ལེགས་པར་བྱིན་རློབ་
མཁའ་འགྲོ་སྟེ། །རྩ་བ་གསུམ་ལ་སྐྱབས་སུ་མཆི། །རྩ་བ་གསུམ་གྱི་བྱིན་གྱིས་རློབས། །ཞེས་པའི་སྐྱབས་འགྲོ་ལན་གསུམ། བསྡུ་ན་ཚིགས་བཅད་དང་པོ་དེ་ལན་གསུམ་བརྗོད། སེམས་བསྐྱེད་ནི། ན་མོ། སེམས་བསྐྱེད་འགྲོ་བ་ཀུན་དོན་དུ། །བླ་

མ་སངས་རྒྱས་བསྒྲུབས་ནས་ནི། །གང་ལ་གང་འདུལ་ཕྲིན་ལས་ཀྱིས། འགྲོ་དྲུག་བསྒྲལ་བར་དམ་བཅའ་འོ། །ཞེས་ལན་གསུམ། རང་སྐད་ཅིག་གིས་གུ་རུ་དྲག་པོའི་སྐུར་གྱུར་པའི་ཐུགས་ཀར་ཧཱུཾ་ལས་འོད་ཟེར་འཕྲོས་པས། བླ་མ་ཡི་དམ་དཔའ་བོ་
མཁའ་འགྲོའི་ཚོགས་དང་བཅས་པ་ཐམས་ཅད་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་པའི་སྤྱན་སྔར་ཡན་ལག་བདུན་པ་བགྱིའོ་སྙམ་པས་ངག་ཏུ། བླ་མ་ཡི་དམ་མཁའ་འགྲོ་དགོངས། །ཉི་ཟླ་པདྨའི་གདན་ལ་བཞུགས། །ལུས་
ངག་ཡིད་གསུམ་གུས་ཕྱག་འཚལ། །ཕྱི་ནང་གསང་གསུམ་མཆོད་པ་འབུལ། །ཉམས་ཆག་སྡིག་སྒྲིབ་མཐོལ་ཞིང་བཤགས། །གསང་སྔགས་སྒྲུབ་ལ་རྗེས་ཡི་རང་། །སྨིན་གྲོལ་གསང་སྔགས་འཁོར་ལོ་བསྐོར། །མྱ་ངན་མི་འདའ་བཞུགས་སུ་
གསོལ༑ །སྙིང་པོ་སེམས་ཅན་དོན་དུ་བསྔོ། །ཡང་དག་རྡོ་རྗེའི་དོན་རྟོགས་ཤོག །ཅེས་པ་ལན་གསུམ་བརྗོད། དངོས་གཞི་ལྷ་བསྐྱེད་པ་ལ། བདག་དང་མདུན་བསྐྱེད་ཀྱི་རྟེན་རྣམས་ལ་དམིགས་ཏེ། ཨོཾ་སྭ་བྷ་ཝ་སོགས་བརྗོད་པས་སྟོང་པར་
གྱུར༑ སྟོང་པའི་ངང་ལས་ཆོས་འབྱུང་གྲུ་གསུམ་མཐིང་ག་ཡངས་ཤིང་རྒྱ་ཆེ་བའི་ནང་དུ། བྷཾ་ལས་ཐོད་མཁར་གྱི་གཞལ་ཡས་ཁང་ཕྱི་ནང་ཐམས་ཅད་མེ་ཀླང་དམར་ནག་འབར་བ། དེའི་ནང་དུ་པདྨ་ཉི་མ་ཞིང་ཆེན་བསྣོལ་བའི་གདན་གྱི་སྟེང་དུ་ཧཱུཾ་ཡིག་
དམར་པོ། དེ་ལས་འོད་ཟེར་ཕྱོགས་བཅུར་འཕྲོས་པས་སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ། སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཧཱུཾ་ལ་ཐིམ་པ་ལས། །བདག་མདུན་ཐ་མི་དད་དུ་གུ་རུ་དྲག་པོ་སྐུ་མདོག་དམར་པོ་མེའི་ཕྲེང་བས་

༄༅། །བརྒྱན་པ། ཞལ་གཅིག་ཕྱག་གཉིས་པ་སྤྱན་གསུམ་བགྲད་པ། ཕྱག་གཡས་པས་གནམ་ལྕགས་ཀྱི་རྡོ་རྗེ་རྩེ་དགུ་པ་ནམ་མཁའ་ལ་འཕྱར་བ། གཡོན་པས་ལྕགས་ཀྱི་སྡིག་པ་མགོ་དགུ་པ་བསྣམས་པ། དབུ་སྐྲ་སྣུམ་འབོལ་
གྱེན་ལ་བརྫེས་པ། ཐོད་པ་སྐམ་པོ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། སྐུ་ལ་རུས་པའི་རྒྱན་དྲུག་དང་སྦྲུལ་གྱིས་བརྒྱན་པ། སྐུ་སྟོད་ལ་གླང་ལྤགས་དང་ཞིང་ཆེན་གྱི་གཡང་གཞིའི་ན་བཟའ་གསོལ་བ། སྐུ་སྨད་ལ་སྟག་གི་པགས་པའི་
འོག་པག་ཅན། ཁྲག་གི་ཐིག་ལེ་དང་། ཞག་གི་ཟོ་རིས་དང་། ཐལ་ཆེན་གྱི་ཚོམ་བུས་བརྒྱན་པ། ཞབས་འདོར་སྟབས་ཀྱིས་མེ་ཕུང་འབར་བའི་དབུས་ན་བཞུགས་པ། དེའི་སྤྱི་གཙུག་ན་བྱ་ཁྱུག་མཐིང་ནག་མེའི་གཤོག་པ་ཅན། གནམ་ལྕགས་ཀྱི་ཐོག་
135དང་མེའི་ཚྭ་ཚྭ་འཕྲོ་བ། དེའི་སྟེང་དུ་རིགས་བདག་སྣང་བ་མཐའ་ཡས་སྐུ་མདོག་དམར་པོ་ཕྱག་གཉིས་མཉམ་གཞག་མཛད་པ། དཔྲལ་བའི་མཛོད་སྤུར་འཇམ་པའི་སྐུ་མདོག་སེར་པོ་གཡས་རལ་གྲི་བསྣམས་པ། མགྲིན་པར་རྟ་མགྲིན་དམར་པོ་གཡས་རྡོ་
རྗེའི་དབྱུག་པ་འཕྱར་བ། ཐུགས་ཀར་ཕྱག་ན་རྡོ་རྗེ་མཐིང་ནག་གཡས་རྡོ་རྗེ་འཕྱར་བ། གཡོན་པ་ཐམས་ཅད་ཐུགས་ཀར་སྡིགས་མཛུབ་མཛད་པ། གསང་བར་ཁྲོ་བོ་ཡཀྵ་མེ་དབལ་སྐུ་མདོག་དམར་ནག་གཡས་རྡོ་རྗེ། གཡོན་ཐོ་བ་བསྣམས་པ། དེ་ལྟར་
གསལ་བའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཡེ་གེ་གསུམ་ལས་འོད་ཟེར་འཕྲོས་པས་སྐུ་གསུང་ཐུགས་ཀྱི་ལྷ་ཚོགས་རྣམས་དང་ཕྱོགས་བཅུའི་རིགས་ལྔའི་སངས་རྒྱས་ཐམས་ཅད་སྤྱན་དྲངས། བདག་མདུན་ཐ་མི་དད་ཀྱི་ལྷ་ལ་ཐིམ་པས་

ཡེ་ཤེས་པ་འདྲེས་པ་དང་དབང་བསྐུར་པ་ལྷན་ཅིག་ཏུ་གྱུར་པར་བསམ། མཆོད་པ་འབུལ་བ་ནི། ༀ་གུ་རུ་དེ་ཝ་ཌཱ་ཀི་ནཱི་ས་པ་རི་ཝཱ་ར་ཨོཾ་བཛྲ་ཨཧཱུྃ་པྲ་ཏཱིཙྪ་སྭཱ་ཧཱ། ཨོཾ་བཛྲ་པཱ་ཏྱཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤ་ཨཱཿ ཧཱུྃ། དེ་བཞིན་དུ། དྷཱ་པེ། ཨཱ་ལོ་
ཀེ གྷདྡྷེ། ནཻ་ཝི་དྱཱ། ཤབྡ་ཨཱཿ ཧཱུཾ་ཞེས་ཕྱག་རྒྱ་དང་བཅས་པས་མཆོད། ཡང་སྔགས་དེ་ཉིད་ལ། མ་ཧཱ་པཉྩ་ཨ་མྲྀ་ཏ་རཀྟ་པི་པ་ཐ་ཨཱཿ ཧཱུྃ་ཞེས་བཏགས་པས་སྨན་དང་རཀྟ་དབུལ། གུ་རུ་དེ་ཝ་ཌཱ་ཀི་ནཱི་ཨོཾ་ཨཱཿ ཧཱུྃ་ཨ་རྩི ཀ་ནི་རྩི ཀ་སོགས་ཀྱི་
མཐར། ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི་བཏགས་པ་ལན་གསུམ་གྱིས་གཏོར་མ་ཕུལ་ནས། ཆེ་མཆོག་པདྨ་ཐོད་ཕྲེང་རྩལ། སྐྲ་འཇམ་དཔལ། གསུང་རྟ་མགྲིན། ཐུགས་ཕྱག་རྡོར། ཁྲོ་བོ་ཡཀྵ་མེ་དབལ། དཔའ་བོ་མཁའ་འགྲོ་ཆོས་སྐྱོང་འཁོར་དང་
ཐབས་
ཀུན་བཅས་པ་རྣམས་ཀྱིས་མཆོད་པ་དམ་པ་འདི་བཞེས་ལ། བདག་ཅག་བྱང་ཆུབ་མ་ཐོབ་ཀྱི་བར་དུ་ཞི་རྒྱས་དབང་དྲག་མངོན་སྤྱོད་ཀྱི་ལས་འགྲུབ་པར་མཛད་དུ་གསོལ། ཞེས་འདོད་དོན་གསོལ། བསྟོད་པ་ནི། ཧཱུཾ། རང་བྱུང་པདྨ་ཐོད་ཕྲེང་དྲག་པོའི་སྐུ། །
བཏུས་
དྲེགས་པ་ལྷ་སྲིན་སྡེ་བརྒྱད་འདུལ་མཛད་ཅིང་། །འཁོར་བ་མ་ལུས་འདྲེན་པའི་དཔལ་གྱུར་པའི། །གུ་རུ་དྲགས་པོའི་ལྷ་ཚོགས་ཕྱག་འཚལ་བསྟོད། །ནད་གདོན་བར་ཆད་མཐའ་དག་ཞི་བ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཞེས་
བརྗོད་དོ། བཟླས་པ་ནི། བདག་མདུན་ཐ་མི་དད་ཀྱི་ཐུགས་ཀའི་ཕྱག་རྡོར་གྱི་སྙིང་གར་ཉི་མའི་སྟེང་དུ་ཧཱུྃ་གི་མཐར་སྔགས་ཀྱིས་བསྐོར་བ་ལས་འོད་ཟེར་འཕྲོས། ནད་གདོན་སྡིག་སྒྲིབ་ཐམས་ཅད་ཞི་བར་བྱས། གུ་རུའི་བྱིན་རླབས་ཐམས་ཅད་བསྡུས་ནས་

༄༅། །རང་ལ་ཞུགས་པར་བསམས་ལ། ཨཾ་ཨཱཿ ཧཱུྃ་ཨ་རྩི ཀ་ནི་རྩི ཀ་ན་མོ་བྷ་ག་ཝ་ཏེ་ཧཱུྃ་ཧཱུྃ་ཨཱཿ ཧཱུྃ ཧཱུྃ་ཕཊ་ཕཊ་ཅི་ནུས་བཟླས་མཐར། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་
ཐམས་ཅད་སྩལ་དུ་གསོལ་ཞེས་བརྗོད་ལ། མདུན་བསྐྱེད་ཀྱི་ཐུགས་ཀ་ནས་བདག་ཉིད་ལྷར་གསལ་བ་བྱ་སྟེ་རང་གནས་སུ་འཁོད་པར་བསམ། དེ་ནས་སློབ་མ་ཁྲུས་བྱས་ཕྱག་ཕུལ་ནས་གྲལ་ལ་འཁོད་པ་ལ། འོ་ནམ་མཁའ་དང་མཉམ་པའི་སེམས་ཅན་
ཐམས་ཅད་ཅེས་པ་ནས། གུ་རུ་དྲག་པོའི་རྗེས་སུ་གནང་བ་ཞུ་སྙམ་པའི་སེམས་བསྐྱེད་གསལ་གདབ། དེ་ལ་འདིར་གསན་པར་བྱ་བའི་རྗེས་སུ་གནང་བ་ནི། ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་གནས་ཉིད་སྲོག་བདག་རྒྱལ་འགོང་ལ་སོགས་པའི་
འཇིག་རྟེན་གྱི་དྲེགས་པ་ཅན་རྣམས་འདུལ་བའི་གཉེན་པོར་ཆེ་མཆོག་གུ་རུ་དྲག་པོའི་སྐར་བཞེངས་ཏེ། ལྷ་སྲིན་སྡེ་བརྒྱད་སྤྱི་དང་། བྱེ་བྲག་ཏུ་སྲོག་བདག་རྒྱལ་འགོང་པེ་ཀར་ལ་སོགས་པའི་གདུག་པ་ཅན་ཐམས་ཅད་བཏུལ་ཏེ། དེ་དག་གི་སྲོག་སྙིང་བཞེས་
ཏེ་དམ་ལ་བཏགས་ནས་ཕྱི་རབས་མ་འོངས་སྙིགས་མའི་དུས་སུ་སེམས་ཅན་ཐམས་ཅད་ལ་ཕན་འདོགས་ཆེ་བར་རྗེས་སུ་དགོངས་ནས། གཏེར་ཁ་མང་པོར་གུ་རུ་དྲག་དམར་གྱི་ཆོས་སྐོར་འཇོག་པར་མཛོད་པ་ལས། ད་ལན་འདིར་སློབ་དཔོན་ཆེན་པོ་ཉིད་ཀྱི་
སྒྱུ་འཕྲུལ་དྲྭ་བའི་རོལ་པ་མངའ་བདག་ཉང་རལ་པ་ཅན་གྱིས་ལྷོ་བྲག་སྲིན་མོ་སྦར་རྗེས་ནས་སྤྱན་དྲངས་པའི་ཆོས་སྐོར་ཟབ་རྒྱས། དེ་ལྟར་རྗེ་བཙུན་ས་སྐྱ་པ་རྣམས་ལ་བཀའ་སྲོལ་མ་ནུབ་པར་བཞུགས་པ་ལས། སློབ་མ་གཞུག་པའི་རིམ་པ་ལའང་བྱིན་རླབས་

དབང་གི་རིམ་པ་དང་། རྗེས་སུ་གནང་པ་གཉིས་ཡོད་པ་ལས་འདིར་རྗེས་སུ་གནང་བ་ཡིན། །དེ་ལ་སྔོན་འགྲོ་སློབ་དཔོན་བྱ་བ་རྣམས་གྲུབ་ཟིན་ནས་སློབ་མ་ལ་བྱ་བ་ནི། སློབ་དཔོན་གུ་རུ་དྲག་པོར་གསལ་བ་ལ་རྗེས་སུ་གནང་བ་ཞུ་བའི་ཡོན་དུ་མཎྜལ་འབུལ་
བར་ཞུ། ཞེས་མཎྜལ་དང་། གསོལ་བ་འདེབས་པ་ནི། དུས་གསུམ་སངས་རྒྱས་འདུས་པའི་སྐ། །བླ་མ་རྡོ་རྗེ་འཛིན་པ་ཡིས། །བདག་ནི་འཁོར་བའི་དུཿ ཁ་ལས། །བསྒྲལ་ཕྱིར་བྱིན་གྱིས་བརླབ་ཏུ་གསོལ། །ཞེས་ལན་གསུམ་གྱིས་གསོལ་བ་བཏབ་
ནས༑ སྐྱབས་སུ་འགྲོ་བ་ནི། མདུན་གྱི་ནམ་མཁར་བླ་མ་ཡི་དམ་སྐྱབས་གནས་དཀོན་མཆོག་གསུམ་དང་། ཁྱད་པར་སངས་རྒྱས་ཐམས་ཅད་ཀྱི་ངོ་བོ་སློབ་དཔོན་ཆེན་པོ་པདྨ་དྲག་པོ་ལ་དཔའ་བོ་མཁའ་འགྲོའི་ཚོགས་ཀྱིས་བསྐོར་བ་མངོན་སུམ་ལྟ་བུར་
བཞུགས་པར་དམིགས་པ་ལ། བདག་དང་སེམས་ཅན་ཐམས་ཅད་རྩེ་གཅིག་ཏུ་སྐྱབས་སུ་འགྲོ་བར་བསམས་ལ་འདིའི་རྗེས་ཟློས་མཛོད། ན་མོ། བླ་མ་བདེ་གཤེགས་འདུས་པའི་སྐ་ཞེས་པ་ནས། རྩ་བ་གསུམ་གྱི་བྱིན་གྱིས་རློབས། ཞེས་པའི་བར་ལན་
གསུམ་བརྗོད། བསྡུ་ན་ཚིགས་བཅད་དང་པོ་དེ་ཀ་ལན་གསུམ་གྱིས་ཆོག དེ་ནས་སེམས་ཅན་གྱི་དོན་དུ་རང་ཉིད་སངས་རྒྱས་ཀྱི་གོ་འཕང་ཐོབ་པར་བྱ། དེ་ཐོབ་ནས་གང་ལ་གང་འདུལ་གྱི་སྒོ་ནས་སེམས་ཅན་ཐམས་ཅད་འཁོར་བའི་རྒྱ་མཚོ་ལས་བསྒྲལ་
བར་བགྱིའོ་སྙམ་པས། ན་མོ། སེམས་བསྐྱེད་སོགས་ལན་གསུམ། སླར་ཡང་ཡུལ་དེ་དག་གི་སྤྱན་སྔར་ཕྱག་འཚལ་བ་དང་། མཆོད་པ་འབུལ་བ་དང་། སྡིག་པ་བཤགས་པ་དང་། གསང་སྔགས་ཀྱི་ལམ་སྒྲུབ་པར་རྗེས་སུ་ཡི་རང་བ་དང་། སྨིན་

༄༅། །གྲོལ་སྔགས་ཀྱི་འཁོར་ལོ་བསྐོར་བར་བསྐལ་བ་དང་། མྱ་ངན་ལས་མི་འདའ་བར་གསོལ་བ་འདེབས་པ་དང་། ་དགེ་བ་བྱང་ཆུབ་ཏུ་བསྔོ་བ་སྟེ་ཐུན་མོང་མ་ཡིན་པའི་ཡན་ལག་བདུན་པ་བགྱི་སྙམ་པས།བླ་མ་ཡི་དམ་མཁའ་
འགྲོ་དགོངས་ཞེས་པ་ནས། ཡང་དག་རྡོ་རྗེའི་དོན་རྟོགས་ཤོག་ཅེས་པའི་བར་ལན་གསུམ། དེ་ནས་བདག་བདུན་གཉིས་ཀའི་ཐུགས་ཀ་ནས་འོད་ཟེར་དམར་པོ་འཕྲོས། ཁྱེད་རྣམས་ཀྱི་ལུས་ལ་ཕོག་པས་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་
སོགས་གཞི་ལུས་སྦྱངས་ནས། སྟོང་པའི་ངང་ལས་ཆོས་ཀྱི་འབྱུང་གནས་སོགས་ནས་སློབ་མ་གུ་རུ་དྲག་དམར་དུ་གོང་ལྟར་བསྐྱེད་ལ། གནས་གསུམ་དུ་འབྲུ་གསུམ་གསལ་གདབ། བདག་མདུན་གཉིས་ཀའི་ཐུགས་ཀ་ནས་འོད་ཟེར་འཕྲོས། ཨོ་རྒྱན་
མཁའ་འགྲོའི་ཕོ་བྲང་དཔལ་རི་པདྨ་འོད་ཀྱི་གཞལ་ཡས་ནས་གུ་རུ་དྲག་པོ་ཐོད་ཕྲེང་རྩལ་གྱི་ལྷ་ཚོགས་ལ་དཔའ་བོ་དང་མཁའ་འགྲོའི་ཚོགས་ཀྱིས་བསྐོར་བ་བསམ་གྱིས་མི་ཁྱབ་པ་སྤྱན་དྲངས། ཁྱེད་རྣམས་གུ་རུ་དྲག་པོར་གསལ་བའི་སྐ་ལུས་ལ་སིབ་སིབ་
ཐིམ་པས་ནད་གདོན་སྡིག་སྒྲིབ་དང་བར་དུ་གཅོད་པ་ཐམས་ཅད་ཚར་བཅད་ཅིང་ཞི་བར་བྱས་པར་མོས་པ་མཛོད། དྲིལ་གསིལ་རོལ་ཆེན་བྱ་ཞིང་རྩ་སྔགས་བརྗོད། དེ་ནས་གཏོར་མ་གུ་རུ་དྲག་པོར་གསལ་བའི་སྤྱི་བོར་བཞག་ལ། ཨོཾ། བླ་མ་རྣམས་ཀྱི་
བྱིན་རླབས་དང་། །ཡི་དམ་ལྷ་ཡི་ཏིང་འཛིན་གྱིས། །མཁའ་འགྲོ་དབང་དུ་བསྡུ་བའི་ཕྱིར། །དམ་རྫས་གཏོར་མའི་དབང་བསྐུར་བས། །སྐུ་ཡི་བྱིན་རླབས་ལུས་ལ་ཞུགས། །ལུས་ཀྱི་སྒྲིབ་པ་བྱང་གྱུར་ནས། །སྐུ་མི་འགྱུར་རྡོ་རྗེའི་དངོས་གྲུབ་སྩོལ། །

གུ་རུ་དེ་ཝ་ཌཱ་ཀི་ནཱི་ཨོཾ་ཨཱཿ ཧཱུྃ་ཨ་རྩི ཀ་ནི་རྩི ཀ་ན་མོ་བྷ་ག་ཝ་ཏེ་ཧཱུྃ་ཧཱུྃ་ཨཱཿ ཧཱུྃ་ཧཱུྃ་ཕཊ་ཕཊ། ཀཱ་ཡ་ཨ་བྷི ཥིཉྩ་ཨོཾ། ཁྱེད་རྣམས་ཀྱི་སྤྱི་བོ་ནས་པདྨ་ཐོད་ཕྲེང་རྩལ་གྱི་སྐུའི་རང་བཞིན་འོད་ཟེར་དཀར་པོའི་རྣམ་པས་ཐིམ་ཞིང་དབང་བསྐུར་བས་མགྲིན་པ་ཡན་ཆད་
པདྨ་ཐོད་ཕྲེང་རྩལ་གྱི་སྐར་དམར་ལམ་གྱིས་གྱུར་སྙམ་པ་ནི་སྐུའི་བྱིན་གྱིས་བརླབ་པ་སྟེ། གཏོར་མ་ནས་ཅུང་ཟད་བཅད་ནས་སྦྱིན། མདུན་བསྐྱེད་ཀྱི་གསུང་གི་རང་བཞིན་བདུད་རྩིའི་ཐོད་པ་མགྲིན་པར་བཞག་ལ། ཨཱཿ བླ་མ་རྣམས་ཀྱི་བྱིན་རླབས་
དང་༑ །ཡི་དམ་ལྷ་ཡི་ཏིང་འཛིན་གྱིས། །མཁའ་འགྲོ་དབང་དུ་བསྡུ་པའི་ཕྱིར། །དམ་རྫས་བདུད་རྩིའི་དབང་བསྐུར་བས། །གསུང་གི་བྱིན་རླབས་ངག་ལ་ཞུགས། །ངག་གི་སྒྲིབ་པ་བྱང་གྱུར་ནས། །གསུང་སྙིང་པོ་སྔགས་ཀྱི་དངོས་གྲུབ་སྩོལ། །གུ་
རུ་དེ་ཝཱ་ཌཱ་ཀི་ནཱི་ཨོཾ་ཨཱཿ ཧཱྃ་ཨ་རྩི ཀ་ནི་རྩིཀ་ན་མོ་བྷ་ག་ཝ་ཏེ་ཧཱུྃ་ཧཱུྃ་ཨཱཿ ཧཱྃ ཧཱུྃ་ཕཊ་ཕཊ། ཝཱཀ་ཨ་བྷཾ་ཥི ཉྩ་ཨཱཿ ཞེས་དང་བདུད་རྩི་བྱིན་པས་ཁྱེད་རང་གི་མགྲིན་པ་ནས་པདྨ་ཐོད་ཕྲེང་རྩལ་གྱི་གསུང་གི་རང་བཞིན་བདུད་རྩི་དམར་པོའི་རྣམ་པས་ཐིམ་ཞིང་
དབང་བསྐུར་བས་ལྟེ་བ་ཡན་ཆད་པདྨ་ཐོད་ཕྲེང་རྩལ་གྱི་སྐར་དམར་ལམ་གྱིས་གྱུར་སྙམ་པ་ནི་གསུང་གི་བྱིན་གྱིས་བརླབ་པའོ། །མདུན་བསྐྱེད་ཀྱི་ཐུགས་ཀྱི་རང་བཞིན་ལྕགས་ཀྱི་རྡོ་རྗེ་སྙིང་གར་བཞག་ལ། ཧཱུཾ། བླ་མ་རྣམས་ཀྱི་བྱིན་རླབས་དང་། །ཡི་དམ་
ལྷ་ཡི་ཏིང་འཛིན་གྱིས། །མཁའ་འགྲོ་དབང་དུ་བསྡུ་བའི་ཕྱིར། །དམ་ཚིག་རྡོ་རྗེའི་དབང་བསྐུར་བས། །ཐུགས་ཀྱི་བྱིན་རླབས་སེམས་ལ་ཞུགས། །ཡིད་ཀྱི་སྒྲིབ་པ་བྱང་གྱུར་ནས། །ཐུགས་སྐྱེ་མེད་རྡོ་རྗེའི་དངོས་གྲུབ་སྩོལ། །གུ་རུ་དེ་ཝ་ཌཱ་ཀི་ནཱི་ཨོཾ་ཨཱཿ

༄༅། །ཧཱུྃ་ཨ་རྩིཀ་ནི་རྩི ཀ་ན་མོ་བྷ་ག་ཝ་ཏེ་ཧཱུཾ་ཧཱུྃ་ཨཱཿ ཧཱུྃ ཧཱུྃ་ཕཊ་ཕཊ། དྲག་པོ་ཐོད་ཕྲེང་རྩལ་བཛྲ་ས་མ་ཡ་ཙིཏྟ་ཨ་བྷི་ཥིཉྩ་ཧཱུཾ། ཞེས་དང་། ཁྱེད་རང་གི་སྙིང་ག་ནས་པདྨ་ཐོད་ཕྲེང་རྩལ་གྱི་ཐུགས་ཀྱི་རང་བཞིན་རྡོ་རྗེ་སྔོན་པོའི་རྣམ་པས་
ཐིམ་ཞིང་དབང་བསྐྱར་བས་ལྟེ་བ་མན་ཆད་པདྨ་ཐོད་ཕྲེང་རྩལ་གྱི་སྐར་དམར་ལམ་གྱིས་གྱུར་སྙམ་པ་ནི་ཐུགས་ཀྱི་བྱིན་རླབས་ཏེ་རྫས་ལ་བརྟེན་པའི་བྱིན་རླབས་སོ། །སླར་ཡང་བླ་མའི་ཐུགས་ཀ་ནས་སྔགས་ཀྱི་འོད་ཟེར་འཕྲོས། ཞལ་ནས་དྲག་པོའི་སྔགས་
ཚར་གཅིག་བརྗོད་པས་འོད་ཟེར་གྱིས་ཁྱེད་རྣམས་ལ་ཕོག་པས་ལྷའི་སྐ་རྒྱན་གྱི་ལྷ་ཆ་བྱད་ཐམས་ཅད་རྫོགས་པར་བཀྲ་ལམ་གྱིས་གསལ་ཐོབ་ཅིག དེ་ནི་སྐའི་དབང་དང་། སློབ་དཔོན་གྱི་ཐུགས་ཀའི་སྔགས་ཕྲེང་ལས་སྔགས་ཕྲེང་གཉིས་པ་བྱུང་། ཁྱེད་
རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་གྱི་མཐར་འཁོད་པར་མོས་ལ། སྔགས་ཀྱི་རྗེས་ཟློས་ལན་གསུམ་བྱ། སློབ་མས་བཅོམ་ལྡན་བདག་ལ་སོགས་དང་། སློབ་དཔོན་གྱིས་བཅོམ་ལྡན་འདི་ལ་སོགས་བརྗོད། དེ་ནི་གསུང་གི་དབང་
དང་༑ ཁྱེད་རྣམས་ལྷ་སྐུ་ཞལ་ཕྱག་གི་རྣམ་པ་སྣང་ལ་རང་བཞིན་མེད་པ་ལ་ཡིད་གཏད་པས། གསལ་སྣང་འོད་གསལ་གྱི་ངང་དུ་བསྡུས་ཏེ་མི་དམིགས་པར་སེམས་གནས་ལུགས་ཀྱི་ངང་དུ་ཅུང་ཟད་ཅིག་འཇོག་པ་ནི་ཐུགས་ཀྱི་དབང་སྟེ། དེ་ལྟར་དབང་དེ་
ཐོབ་ནས་དམ་ཚིག་དང་སྡོམ་པ་འཛིན་སྙམ་པས། གཙོ་བོས་ཇི་ལྟར་སོགས་དང་། གཏང་རག་ཏུ་མཎྜལ་ཕུལ། དེ་དག་གིས་མངའ་བདག་ཉང་རལ་ཆེན་པོའི་ལུགས་ཀྱི་གུ་རུ་དྲག་པོ་དམར་པོ་མེའི་ཕྲེང་བ་ཅན་གྱི་རྗེས་སུ་གནང་བ་ཐོབ་པ་ཡིན་པས་རང་

གཞན་གྱི་དོན་རྒྱ་ཆེན་པོ་མཛོད། བསོད་ནམས་འདི་ཡིས་སོགས་བརྗོད་ལ་སློབ་མ་རང་གནས་སུ་གཏང་ངོ་། །དེ་ནས་སློབ་དཔོན་གྱིས་མདུན་བསྐྱེད་ལ་མཆོད་བསྟོད་སྔར་བཞིན་བྱ། ཡིག་བརྒྱ་ལན་གསུམ་གྱི་མཐར་ནོངས་པ་བཟོད་པར་གསོལ་བ་
དང་༑ མདུན་བསྐྱེད་ཀྱི་ཡེ་ཤེས་པ་སྐྱེ་མེད་ཀྱི་ཀློང་དུ་གཤེགས། དམ་ཚིག་པ་རང་ལ་ཐིམ། དགེ་བ་འདི་ཡིས་མྱུར་དུ་བདག །པདྨ་དབང་དྲག་འགྲུབ་གྱུར་སོགས་ཀྱིས་དགེ་བ་གཞན་དོན་དུ་བསྔོ་བ་དང་སྨོན་ལམ་བཀྲ་ཤིས་རྣམས་བརྗོད་དོ། །སྨྲས་
པ༑ སྣང་སྲིད་དྲེགས་པ་ཟིལ་མནན་རང་དབང་དུ། །སྡུད་བྱེད་དྲག་པོ་པདྨའི་སྒྲུབ་ཐབས་དང་། །རྗེས་གནང་ཆོ་ག་རྣམ་གསལ་མེ་ལོང་འདི། །ལྡན་ཕྲུག་པདྨ་ཐོད་ཕྲེང་རྩལ་གྱིས་བསྐྲན། །དགེ་བས་འགྲོ་སེམས་རྫིང་བུ་འཁྲུལ་སྣང་གི །ལྷ་འདྲེར་ཀུན་
རྟོག་གླང་པོས་རྙོག་པའི་རྡུལ། །དམིགས་མེད་སྙིང་རྗེའི་ཀེ་ཏ་ཀས་བགྲུངས་པར། །ཅིར་སྣང་དགེ་བའི་ཟླ་སྣང་སྟོན་གྱུར་ཅིག །ཅེས་གུ་རུ་དྲག་དམར་མེའི་ཕྲེང་བ་ཅན་གྱི་སྒྲབ་ཐབས་དང་རྗེས་གནང་གི་ཆོ་ག་རྣམ་གསལ་མེ་ལོང་ཞེས་བྱ་བ་འདི་ནི། གོང་
མས་བྱས་པའི་ཡི་གེ་ཧ་ཅང་བསྡུས་ཆེས་པས་མི་གསལ་བར་གྱུར་པ། ལག་ཏུ་བླང་བདེ་བ་ཞིག་དགོས་ཞེས་དོན་གཉེར་འགས་བསྐུལ་ངོར། ཉང་ཆེན་གཞུང་ལ་སོགས་པ་ཡིག་རྙིང་སྒྲུབ་ཐབས་ཆེ་འབྲིང་དང་། བྱིན་རླབས་དབང་ཆོག་རྒྱས་བསྡུས་རྣམས་
ཀྱི་བཞེད་པ་དང་མཐུན་པར་བཎྜེ་ཚུལ་ཁྲིམས་རིན་ཆེན་དུ་བོད་པས་ལྷུན་གྲུབ་སྟེང་གི་རྒྱལ་ཁབ་ཀྱི་བ་གམ་གསུམ་པར་བྲིས་པ་སརྦ་མངྒ་ལཾ་བྷ་བ་ཏུ།། ༈ །།ཉང་གཏེར་གུ་རུ་དྲག་པོ་འབྲིང་པོ་མེའི་སྤུ་གྲིའི་བསྙེན་ཐབས་དྲེགས་པ་ཀུན་འཇོམས་ཞེས་བྱ་

།བ་བཞུགས་སོ། །གུ་རུ་བཛྲ་ཀྲོ་དྷཱ་ཡ་ན་མཱ་མི། བྱིན་ཟབ་མེ་ཆར་འཕྲོ་བ་ཡིས། །དམ་སྲི་མིང་ཙམ་སྲེག་བྱེད་པའི། །བླ་མ་དྲག་པོར་གུས་བཏུད་ནས། །དེ་ཡི་བསྙེན་པའི་ལག་ལེན་སྤེལ། །བླ་མ་མངའ་བདག་ཆེན་པོས་ལྷོ་
བྲག་སྲིན་མོ་སྦར་རྗེས་ནས་སྤྱན་དྲངས་པའི་གུ་རུ་དྲག་པོ་མེའི་སྤུ་གྲིའི་བསྙེན་པ་བྱ་བར་འདོད་པས། འདིའི་དབང་གིས་རྒྱུད་སྨིན་ཅིང་དམ་ཚིག་ལ་ལེགས་པར་གནས་པའི་སྒྲུབ་པ་པོས་གནས་ཁང་བྱི་དོར་བྱས་པའི་དྲུང་དུ་བླ་མ་ཞི་དྲག་སོགས་སྐུ་གསུང་
ཐུགས་ཀྱི་དམ་ཚིག་གི་རྟེན་བཀྲམ་པའི་མདུན་དུ་སྟེགས་བུ་ལ་སྨན་རག་གཏོར་གསུམ། ཆུ་གཉིས་ཉེར་སྤྱོད་ཕྲེང་ཚར་དུ་བཤམ། ཡི་དམ་ཆོས་སྲུང་སྤྱི་དང་། མ་མགོན་སྡེ་བརྒྱད་ཀྱི་གཏོར་མ་བཀོད། སྔོན་གཏོར་སོགས་ཉེ་བར་མཁོ་བའི་ཡོ་བྱད་རྣམས་
ཚོགས་པར་བྱ། ཡར་མར་གྱི་ཚེས་བཅུའི་དགོངས་ཐུན་ནས། ཕྱི་ནང་གི་མཚམས་བཅད་ལ་ཐོ་བཞག ཞག་བདུན་ཙམ་སྐབས་འགྲོ་བརྒྱ་རྩ་སོགས་གང་མང་བྱེད། དེ་ནས་ཐུན་གྱི་ཐོག་མར་ཚིག་བདུན་སོགས་གསོལ་འདེབས་སྔོན་དུ་འགྲོ་བས། ཐོག་
མར་དཀར་གཏོར་གཏོང་བ་ནི། རཾ་ཡཾ་ཁཾ། ཨོཾ་ཨཱཿ ཧཱུཾ། གསུམ། རིན་པོ་ཆེའི་སྣོད་དུ་གཏོར་མ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། རང་གི་ཐུགས་ཀ་ནས་འོད་ཟེར་འཕྲོས་ཏེ་དཔལ་མགོན་བདུན་ཅུ་རྩ་གཉིས་ལ་སོགས་པ་ཕྱི་རིམ་སྐྱོང་བའི་
སྲུང་མ་འཇིག་རྟེན་གྱི་ཆོས་སྐྱོང་ཐམས་ཅད་སྤྱན་དྲང་། ཨོཾ་ཨ་ཀཱ་རོ་སོགས་གསུམ་གྱིས་བསྔོས་པས་མཉེས་ཏེ་བདག་གི་ཕྲིན་ལས་སྒྲུབ་པར་བསམས་ལ། ཧཱུཾ། སྔོན་གྱི་བསྐལ་པའི་དང་པོ་ལ༔ སློབ་དཔོན་པདྨ་འབྱུང་གནས་ཀྱི༔ བཀའ་དང་དམ་ལ་

བཏགས་པ་ཡི༔ འཇིག་རྟེན་ཆོས་སྐྱོང་དམ་ཚིག་ཅན༔ ཚངས་པ་དང་ནི་བརྒྱ་བྱིན་དང་༔ རྒྱལ་ཆེན་བཞི་དང་ཕྱོགས་སྐྱོང་བཅུ༔ ལྷ་ཆེན་བརྒྱད་དང་ཀླུ་ཆེན་བརྒྱད༔ གཟའ་ཆེན་བརྒྱད་དང་གནོད་སྦྱིན་བརྒྱད༔ རྒྱུ་སྐར་ཉི་ཤུ་རྩ་བརྒྱད་དང་༔ བོད་
ཁམས་སྐྱོང་བའི་བརྟན་མ་དང་༔ མ་མོ་འབྱུང་པོ་ཤ་ཟའི་ཚོགས༔ སྲིན་པོ་ཡི་དྭགས་སྨྱོ་བྱེད་དང་༔ ཡུལ་ཕྱོགས་འདི་ན་གནས་པ་ཡི༔ གཞི་བདག་ཚོགས་རྣམས་ཐམས་ཅད་དང་༔ ལྷ་སྲིན་སྡེ་བརྒྱད་འཁོར་དང་བཅས༔ འདིར་གཤེགས་བདག་ལ་
དགོངས་སུ་གསོལ༔ མཆོད་སྦྱིན་གཏོར་མ་འདི་བཞེས་ལ༔ སྔོན་གྱི་དམ་ལས་མ་འདའ་བར༔ རྣལ་འབྱོར་བདག་ཅག་འཁོར་བཅས་ལ༔ ནད་སོགས་མི་མཐུན་ཞི་བ་དང་༔ ལོངས་སྤྱོད་རྒྱ་ཆེན་ཀུན་ཐོབ་ཅིང་༔ ལོག་ལྟ་དབང་དུ་བསྡུ་བ་དང་
༔ མངོན་སྤྱོད་མི་མཐུན་འཇོམས་པ་དང་༔ ལས་ཀྱི་དངོས་གྲུབ་བདག་ལ་སྩོལ༔ དམ་ཚིག་ཅན་གྱིས་བདག་ལ་སྲུངས༔ དངོས་གྲུབ་ཀུན་གྱི་སྡོང་གྲོགས་མཛོད༔ མཐུ་རྩལ་ཅན་གྱི་བདག་ལ་སྲུངས༔ བཅོལ་པའི་ཕྲིན་ལས་འགྲུབ་པར་
མཛོད༔ ཅེས་བསྔོ། དེ་ནས་བགེགས་གཏོར་གཏོང་བ་ནི། གོང་ལྟར་བྱིན་བརླབ། རང་ཉིད་སྐད་ཅིག་གིས་དབང་དྲག་པདྨ་ཁྲོ་གཏུམ་བཟོད་པར་དཀའ་བའི་གཟི་བརྗིད་ཅན་བསྐལ་པའི་མེ་ལྟར་འབར་བའི་སྐར་གྱུར། ལྕགས་ཀྱུའི་ཕྱག་རྒྱ་བཅས་
ལ༑ ཧཱུཾ༔ བླ་མ་རྣམས་ཀྱི་བྱིན་རླབས་དང་༔ ཡི་དམ་ལྷ་ཡི་ཏིང་འཛིན་དང་༔ མཁའ་འགྲོ་རྣམས་ཀྱི་མཐུ་རྩལ་གྱིས༔ བདག་ཅག་འཁོར་དང་བཅས་པ་ལ༔ གནོད་བྱེད་ཐམས་ཅད་འདིར་ཁུག་ཅིག །བཛྲ་ཨཾ་ཀུ་ཤ་ཛཿ ཞེས་བཀུག ཨ་ཀཱ་རོ་

༄༅། །ལན་གསུམ་གྱིས་བསྔོས་ལ། ཧཱུཾ༔ བཀའ་གསང་རྨད་བྱུང་དཀྱིལ་འཁོར་འདིར༔ གསང་བའི་དམ་ཅན་སོ་སོ་དང་༔ འདུས་པའི་ལྷ་རྣམས་མ་གཏོགས་པའི༔ བགེགས་དང་ལོག་འདྲེན་འབྱུང་པོའི་ཚོགས༔ འདི་རུ་
མ་འདུག་གཞན་དུ་སོང༔ ཅི་སྟེ་མི་འགྲོ་འདུག་གྱུར་ན༔ ཐོད་ཕྲེང་དྲག་པོ་ཁྲོས་ནས་ནི༔ ཁྱོད་ཀྱི་ལུས་ངག་ཡིད་གསུམ་རྣམས༔ རྡུལ་ཕྲན་བཞིན་དུ་བརླག་པར་འགྱུར༔ དེ་བས་རང་རང་གནས་སུ་དེངས༔ སརྦ་བིགྷན་གཙྪ༔ ཡུངས་ཐུན་བཅས་
༔ བགེགས་བསྐྲད༔ མཚམས་བཅད་པ་ནི༔ ང་ནི་ཡེ་ནས་ངང་གིས་ཁྲོ༔ མཚམས་གཅོད་ཁྲོ་བོས་ནམ་མཁའ་གང༔ བགེགས་འདུལ་ཁྲོ་བོའི་རོལ་མཚམས་ལས༔ སུ་ཡང་འདའ་བར་མ་བྱེད་ཅིག༔ ཧཱྃ༔ བླ་མ་རྣམས་ཀྱི་བྱིན་རླབས་དང་༔ ཡི་
༈ དམ་ལྷ་ཡི་ཏིང་འཛིན་དང་༔ མཁའ་འགྲོ་རྣམས་ཀྱི་མཐུ་རྩལ་གྱིས༔ དངོས་གྲུབ་བར་ཆད་བྱེད་པའི་བགེགས༔ ལོག་པར་འདྲེན་པ་བདུད་ཀྱི་ཚོགས༔ འདི་རུ་མ་འདུག་གཞན་དུ་དེངས༔ ཨོཾ་ཨཱཿ ཧཱུྃཧྲཱི༔ གུ་རུ་དེ་བ་ཌཱ་ཀི་ནཱི་བཛྲ་ཀྲོ་དྷ་རཀྵ་ཧཱུྃ་
ཕཊ༔ ཨཾཨོཾ་ཨ་རྩིཀ་སོགས་བརྗོད་གུ་གུལ་གྱིས་བདུག དེ་ནས་བསམ་གཏན་གྱི་སྤྱོད་ལམ་དང་ལྡན་པས། ཉམས་ལེན་དངོས་ལ། བླ་མ་ཡི་དམ་ལ་སོགས་པའི་སྐྱབས་གནས་ཐམས་ཅད་མདུན་གྱི་ནམ་མཁར་བཞུགས་པ་ལ་བདག་དང་སེམས་ཅན་
ཐམས་ཅདརྩེ་གཅིག་ཏུ་སྐྱབས་སུ་འགྲོ་བར་བསམས་ལ། ན་མོ། བླ་མ་བདེ་གཤེགས་འདུས་པའི་སྐུ། །སོགས་ནས། འགྲོ་དྲུག་བསྒྲོལ་བར་དམ་བཅའོ། །བར་ལན་གསུམ་མམ་ལྔ་ལ་སོགས་པས་སྐྱབས་སེམས་བློ་དང་འདྲེས་ངེས་སུ་བྱ། དེ་ནས་

རང་སྐད་ཅིག་གིས་གུ་རུ་དྲག་པོའི་སྐུར་གྱུར་པའི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། བླ་མ་ཡི་དམ་དཔའ་བོ་མཁའ་འགྲོའི་ཚོགས་དང་བཅས་པ་ཐམས་ཅད་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ སོགས་ནས། ཡང་དག་རྡོ་རྗེའི་དོན་རྟོགས་
ཤོག །བར་གྱིས་ཡན་ལག་བདུན་པ་སྒྲུབ་ཐབས་ལྟར་བྱ། མདུན་གྱི་ལྷ་རྣམས་བདག་གི་སྤྱི་བོར་བྱོན་ནས་འོད་དུ་ཞུ། ཨོཾ་སྭ་བྷཱ་ཝ་སོགས་ནས། བསྟོད་པའི་བར་གོང་སྒྲུབ་ཐབས་བཞིན། བཟླས་པའི་རིམ་པ་ནི། གོང་རྩ་བའི་སྒྲུབ་ཐབས་ཀྱི་ཕྱག་རྡོར་
བསྐྱེད་ཆོག་ལྟར། བདག་གི་ཐུགས་རིན་པོ་ཆེ་གསེར་གྱི་ཕུ་རི་རི་རབ་བང་རིམ་བུམ་པ་བྲེ་དང་འཁོར་ལོ་ཏོག་དང་ལྡན་པའི་བུམ་པར་བཛྲ་པཱ་ཎི། དེའི་ཐུགས་ཀར་ཉི་ཟླའི་སྟེང་དུ་ཧཱུཾ་དམར་པོའི་མཐའ་མར་སྔགས་ཀྱི་ཕྲེང་བ་ཕྲེང་ཐག་ལ་འཁོར་བ་ལྟར་
བསམས་ལ། དེའང་མགལ་མེ་ཀླད་ལ་བསྐོར་བ་ལྟ་བུ་དམར་སྒ་ར་ར་འཁོར་བར་བསམ། ༀ་ཨཱཿ ཧཱུྃ ཨ་རྩི ཀ་ནི་རྩིཀ་ན་མོ་བྷ་ག་ཝ་ཏེ་ཧཱུྃ་ཧཱུྃ་ཨཱཿ ཧཱུྃ ཧཱུྃ་ཕཊ་ཕཊ། ཅེས་བསྙེན་སྔགས་འབྲུ་ཉི་ཤུ་པ་གཙོ་བོར་བཟླ། བཟླས་པའི་སྐབས། ཐོག་མར་ལྷ་
སྐའི་གསལ་སྣང་དང་ང་རྒྱལ་བརྟན་པ། དག་དྲན་རྒྱས་པའམ། སྙིང་པོ་གསལ་རིག་སྟོང་པ་ཟུང་འཇུག་གི་ངང་དུ་གནས་པ་རྣམས་གཞིར་བྱས་ནས། ཐུགས་སྲོག་ལ་སྔགས་ཕྲེང་གཡོན་སྐོར་དུ་བཀོད་དེ་གསལ་སྣང་བརྟན་པོ་མ་བྱུང་བར་དུ་
བསྒོམ༑ འབྲུ་རེ་རེ་བཞིན་ཀློག་པའི་ཚུལ་དུ་དང་རང་སྒྲ་དི་རི་རི་སྒྲོགས་པ་རྣམས་ལ་སེམས་བརྟན་པ་ན་སྔགས་ཕྲེང་གཡས་སྐོར་དང་པོ་དལ་བུ། རིམ་གྱིས་ཇེ་མྱུར་དུ་མགལ་མེ་ལྟར་འཁོར་བ་ལས་འོད་ཟེར་དཔག་ཏུ་མེད་པ་འཕྲོས་པའི་སྣེ་ལས་ཕྱི་ནང་

༄༅། །གསང་བའི་མཆོད་པའི་ལྷ་མོ་ནམ་མཁའ་གང་བ་སྤྲོས་པ་རྣམས་ཀྱིས་བླ་མ་ཡི་དམ་སངས་རྒྱས་བྱང་སེམས་རྣམས་མཆོད། དེ་རྣམས་ཀྱི་གསང་བ་གསུམ་གྱི་བྱིན་རླབས་ཐམས་ཅད་སྐུ་ཕྱག་རྒྱ་གུ་རུ་དྲག་པོའི་སྐུ་ཆེ་ཕྲ་སྣ་ཚོགས་
པ༑ གསུང་སྔགས་ཕྲེང་དམར་པོ་རང་སྒྲ་སྒྲོགས་ཤིང་མེ་འོད་འཕྲོ་བ། ཐུགས་རྡོ་རྗེ་རྩེ་ལྔ་པ་སོགས་ཕྱག་མཚན་གྱི་རྣམ་པར་ཆར་ལྟར་བབས་ཏེ་འོད་ཟེར་གྱི་རྣམ་པར་གྱུར་ནས་རང་ལ་ཐིམ། དཔའ་བོ་མཁའ་འགྲོ་ཆོས་སྐྱོང་ཕོ་རྒྱུད་མོ་རྒྱུད་རྣམས་ལ་འོད་
ཟེར་ཕོག་པས་དེ་དག་གི་བྱིན་རླབས་ནུས་མཐུ་དབང་དང་དངོས་གྲུབ་ཐམས་ཅད་འོད་ཟེར་ཁ་དོག་སྣ་ཚོགས་རྣམ་པར་བསྡུས་ནས་ཐིམ་པར་བསམ་པ་བདག་བྱིན་རླབས་ཀྱི་དམིགས་པ་དང་། ལས་སྦྱོར་གྱི་བཟླས་པའང་། དང་པོ་བསྙེན་པའི་དུས་དག་
ཏུ༔ སློབ་དཔོན་ཉིད་ཀྱི་ཐུགས་སྔགས་དང་༔ མེ་དབལ་སྙིང་པོ་ཤམ་བུར་བཅས༔ རྨི་ལྟས་མ་བྱུང་བར་དུ་བཟླ༔ ཞེས་བསྙེན་སྔགས་ཀྱི་མཐར། ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཕཊཿ༔ བཛྲ་ཧཱུཾ༔ ཡཀྵ་ཧཱུཾ༔ རཀྵ་ཧཱུཾ༔ རཱ་ཙ་གནོད་བྱེད་ཀྱི་
སྙིང་ལ་མཱ་ར་ཡ་ཕཊ། ཅེས་བཏགས་པ་དམིགས་གནད་དང་ལྡན་པས་བཟླ་བར་གསུངས་ཏེ་གྲངས་རྟགས་ཀྱི་ནུས་པ་བརྟན་ངེས་བྱུང་བ་ལ་དགོངས་ཀྱི། གཞན་དུ་རྩ་བའི་བཟླས་པའི་མཇུག་ཏུ་མཚོན་བྱེད་ཙམ་བཟླས་པས་ཆོག་གོ །ཐུན་འཇོག་པ་ན་
དབྱངས་གསལ་དང་ཡིག་བརྒྱ་རྟེན་སྙིང་ལན་གསུམ་གསུམ་གྱིས་སྐུ་གསུང་ཐུགས་ཀྱི་ལྷག་ཆད་ཁ་བསྐང་ཞིང་ནུས་པ་བརྟན་པར་བྱ། བཟླས་པ་སྟོང་སྟོང་རེའི་མཚམས་སུ་སྟོང་ཚིགས་ཀྱི་མཆོད་བསྟོད་འབྱུང་བ་རིག་འཛིན་གོང་མའི་ཕྱག་ལེན་གྱི་རྒྱུན་ལྟར་

ནུས་ན་ལེགས། ཐུན་མཚམས་སུ་གཏོར་མ་འབུལ་བ་ནི། མཆོད་རྫས་སྨན་རག་གཏོར་གསུམ་ལ་དམིགས་ཏེ། རང་གི་སྙིང་ག་ནམ་རཾ་ཡཾ་ཁཾ་སོགས་ནས། ཧ་ཧོ་ཧྲཱིཿ འི་བར་གོང་རྗེས་གནང་གི་སྐབས་ལྟར་བརྗོད་པས་བྱིན་གྱིས་བརླབས་ནས། མདུན་
གྱི་ནམ་མཁར་པཾ་པདྨ་མཎྜ་ལ་ཧཱུཾ། སྣ་ཚོགས་པདྨའི་གདན། མ་སཱུརྻ་མཎྜ་ལ་ཧཱུཾ། ཉི་མའི་གདན། ཨ་ཙནྡྲ་མཎྜ་ལ་ཧཱུཾ། ཟླ་བའི་གདན། ཏིར་བཾ་མཎྜ་ལ་ཧཱུཾ། དྲེགས་པ་ཕོ་མོའི་གདན་རྣམས་པ་རྩེགས་མར་གསལ་བར་གྱུར། ཅེས་གདན་
བསྐྱེད༑ རང་གི་ཐུགས་ཀའི་ཧཱྃ་ལས་འོད་ཟེར་འཕྲོས་པས་ལྷོ་ནུབ་རྔ་ཡབ་གླིང་ཕྲན་པདྨ་འོད་ཀྱི་གཞལ་ཡས་ནས་སློབ་དཔོན་ཆེན་པོ་པདྨ་ཐོད་ཕྲེང་རྩལ་དྲག་པོའི་ལྷ་ཚོགས་དཔའ་བོ་མཁའ་འགྲོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་
དང་༑ ཧཱུཾ། དུར་ཁྲོད་སྨུག་ནག་མེ་འབར་ཀློང་དཀྱིལ་ནས། །དྲེགས་པ་འདུལ་མཛད་པདྨ་ཐོད་ཕྲེང་རྩལ། །བཞེངས་ཤིག་བཞེངས་ཤིག་ཆོས་ཀྱི་དབྱིངས་ནས་བཞེངས། །དུག་ལྔ་རང་སར་དག་པའི་ཀློང་ནས་བཞེངས། །དགྲ་བགེགས་དམ་སྲི་འདུལ་
ཕྱིར་གཤེགས་སུ་གསོལ། །མ་ཧཱ་གུ་རུ་པདྨ་ཀྲོ་དྷ་ས་པ་རི་ཝཱ་ར་བཛྲ་ས་མཱ་ཛཿ །ཞེས་སྤྱན་དྲངས། ཧཱུཾ། བསྐལ་པ་མེ་ལྟར་འབར་བའི་ཀློང་དཀྱིལ་ནས། །ཏི་ར་ཞིང་ཆེན་བསྣོལ་བའི་གདན་སྟེང་དུ། །མ་ཧཱ་གུ་རུ་པདྨ་ཐོད་ཕྲེང་རྩལ། །འཁོར་བཅས་
དགྱེས་ཤིང་བརྟན་པར་བཞུགས་སུ་གསོལ། །མ་ཧཱ་གུ་རུ་པདྨ་ཀྲོ་དྷ་ས་པ་རི་ཝཱ་ར་ས་མ་ཡ་ཏིཥྛ་ལྷན། ཞེས་བཞུགས་སུ་གསོལ། ཧཱུཾ། རང་བྱུང་པདྨ་ཐོད་ཕྲེང་དྲག་པོའི་སྐུ། །དྲེགས་པ་ལྷ་སྲིན་སྟེ་བརྒྱད་འདུལ་མཛད་ཅིང་། །འཁོར་བ་མ་ལུས་འདྲེན་

༄༅། །པའི་དཔལ་གྱུར་པ། །གུ་རུ་དྲག་པོའི་ཚོགས་ལ་ཕྱག་འཚལ་ལོ། །མ་ཧཱ་གུ་རུ་པདྨ་ཀྲོ་དྷ་ས་པ་རི་ཝཱ་ར་པཱ་ད་བྷནྡྷ་ནཾ་ཀ་རོ་མི། །ཞེས་ཕྱག་འཚལ་ནས། ‘ མ་ཧཱ་གུ་རུ་པདྨ་ཀྲོ་དྷ་ས་པ་རི་ཝཱ་ར་ཨོཾ་བཛྲ་ཨཉྙཾ། པཱཏྱཾ། པུཥྤ།
པེ༑ ཨཱ་ལོ་ཀེ གནྡྷོ། ནཻ་བིདྱཱ། ཤབྡ་པྲ་ཏཱིཙྪ་སྭཱ་ཧཱ། མ་ཧཱ་པཉྩ་ཨ་མྲྀ་ཏ་ཁཱ་ཧི། མ་ཧཱ་རཀྟ་ཁཱ་ཧཾ།ལྷ་ཚོགས་རྣམས་ཀྱི་ལྗགས་འོད་ཟེར་གྱི་སྦུ་གུས་བདུད་རྩིའི་བཅུད་དྲངས་ཏེ་དགྱེས་པ་ཆེན་པོས་རྐན་སྒྲ་དང་བཅས་ཏེ་བཞེས་པར་བསམས་ལ།
ཨཱཿ ཧཱུཾ་ཨ་རྩིག་ནི་རྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཨ་ཧཱུྃ་ཧཱུྃ་ཕཊ། ཡ་མཱནྟ་ཀ་ཧ་ཡ་ཤྲཱི་བ་བཛྲ་པཱ་ཎི། ཌཱ་ཀི་ནཱི་ག་རུ་ཌ་ཧཱུཾ་ཕཊ། ཨོཾ་བཛྲ་ཡཀྵ་ཧཱུྃ་ཕཊ། ཨི་དཾ་བ་ལིཾ་གྲྀཥྞ་ཁཱ་ཧི། དགྲ་བགེགས་ཐམས་ཅད་ཀྱི་གཏི་མུག་ཤ་ལ་ཁཱ་ཧི། ཞེ་སྡང་རུས་ལ་ཁཱ་
ཧི༑ འོད་ཆགས་ཁྲག་ལ་ཁཱ་ཧཾ། དབང་པོ་ལྔ་ལ་ཁཱ་ཧི། ལན་བདུན་ནམ་གསུམ། ཧཱུཾ། པདྨ་དྲག་པོ་བཀའ་ཡི་འཁོར་དང་བཅས། །དུག་གསུམ་ཤ་ཁྲག་མཆོད་པ་འདི་བཞེས་ལ། །བྱང་ཆུབ་སྒྲབ་ལ་བར་དུ་གཅོད་པ་ཡི། །དགྲ་བགེགས་ཐམས་ཅད་
རྡུལ་དུ་བརླག་པ་དང་། །རྣལ་འབྱོར་བདག་ཅག་འཁོར་དང་བཅས་པ་ལ། །ཚེ་འདིའི་གནོད་པ་ཐམས་ཅད་ཞི་ནས་ཀྱང་། །ཕྱི་མ་བྱང་ཆུབ་གོ་འཕང་ཐོབ་པར་མཛོད། །ཅེས་ཕྲིན་ལས་བཅོལ། བསྟོད་པ་ནི། ཧཱུཾ། ཁམས་གསུམ་གནས་ན་སྟོབས་ལྡན་
རྫུ་འཕྲུལ་ཅན། །ནུབ་ཕྱོགས་བདེ་བ་ཅན་གྱི་ཞིང་ཁམས་ནས། །སྣང་བ་མཐའ་ཡས་སྐུ་གསུང་ཐུགས་ལས་སྦྲུལ། །ངོ་མཚར་རྨད་བྱུང་བཛྲ་ཧེ་རུ་ཀ །མཐུ་ཆེན་པདྨ་དབང་ཕྱུག་རྫུ་འཕྲུལ་ཅན། །ཡ་མཱནྟ་ཀ་རྟ་མགྲིན་དབང་གི་རྒྱལ། །གསང་བའི་

བདག་པོ་ཡེ་ཤེས་མཁའ་འགྲོ་ལྔ།།བྱ་ཁྱུང་མཐིང་ནག་ཡཀྵ་མེ་དབལ་ཏེ། །དབང་དྲག་པདྨའི་ལྷ་ལ་ཕྱག་འཚལ་བསྟོད། །ཅེས་བསྟོད། དེ་ནས་མ་མགོན་སྡེ་བརྒྱད་ལ་མཆོད་གཏོར་འབུལ་བ་ནི། གཏོར་མ་རཾ་ཡཾ་ཁཾ་གིས་སྦྱང་། ཨོཾ་ཨཱཿ ཧཱུྃ་གིས་བྱིན་
གྱིས་བརླབ། རང་ཉིད་པདྨ་དྲག་པོར་གསལ་བའི་ཐུགས་ཀ་ནས་འོད་ཟེར་འཕྲོས་པས་མ་མགོན་ལྕམ་དྲལ་སྡེ་བརྒྱད་འཁོར་དང་བཅས་པ་ཨོཾ་བཛྲ་ས་མ་ཛཿ ཧཱུཾ། སྦྲོས་བྲལ་ཆོས་དབྱིངས་འོག་མིན་དག་པ་ཆེ།
༦/*ས
ནས༑ །རང་རིག་རྩལ་གྲུབ་དམ་ལྡན་དྲེགས་བྱེད་ཚོགས། །རྣལ་འབྱོར་སྒྲུབ་པའི་གནས་འདིར་གཤེགས་སུ་གསོལ། །ༀ་བཛྲ་མ་ཧཱ་ཀཱ་ལ། ༀ་བཛྲ་རེ་མ་ཏི། ཨ་ཡ་མ་དུ་རུ་ཙ་ཤ་ན་ཛཿ ཧཱུཾ་བཾ་ཧོཿ ས་མ་ཡ་ཏིཥྛ་ལྷན། ཨ་ཏི་པཱུ་ཧོཿ པྲ་ཏཱིཙྪ་
1550
ཧོ༔ ཨོྃ་བཛྲ་མ་ཧཱ་ཀཱ་ལ། ཨོཾ་བཛྲ་རེ་མ་ཏི། ཨ་ཡ་མ་དུ་རུ་ཙ་ཤ་ན། མ་ཧཱ་པཉྩ་རཀྟ་བ་ལིཾ་ཏ་ཁཱ་ཧཾ། ཨཉྙཾ་སོགས་ཀྱིས་མཆོད། བསྟོད་པ་ནི། གདོད་ནས་འགྱུར་མེད་ལྷུན་གྲུབ་ཀུན་ཏུ་བཟང་། །སྣ་ཚོགས་སྒྱུ་འཕྲུལ་རྡོ་རྗེའི་གར་མཛད་གཙོ།
དཔལ་ལྡན་ཡེ་ཤེས་མགོན་པོ་ནག་པོ་ཆེ། །ཡུམ་མཆོག་ལྷ་མོ་དྲེགས་པའི་ཚོགས་བཅས་ལ། །བསྟོད་དོ་ཁས་བླངས་དམ་ལས་མ་གཡེལ་བར། །ལས་བཞིའི་ཕྲིན་ལས་ལྷུན་གྱི་སྒྲུབ་པར་མཛོད། བཛྲ་མུདེ་ནས་ཚོགས་མཆོད་འབུལ་བ་ལའང་བདུན་གྱི་
ཐོག་མར་ཡོ་བྱད་རྣམས་ལ། ཨོཾ་སརྦ་དྲ་བྱཾ་བི་ཤོ་དྷ་ནི་ཧཱུྃ་ཕཊ། ཅེས་བསང་གཏོར་བྱ། རཾ་ཡཾ་ཁཾ། རང་གི་ཐུགས་ཀའི་ཧཱུཾ་ལས་རཾ་ཡཾ་ཁཾ་འཕྲོས་པས་མ་དག་པའི་དངོས་འཛིན་ཐམས་ཅད་བསྲེགས་གཏོར་བཀྲུས་ཏེ་སྟོང་པར་གྱུར། སྟོང་པའི་ངང་ལས་

།ཚོགས་གཞོང་པདྨ་འབར་བར་ཚོགས་རྫས་རིགས་ལྔ་ཡབ་ཡུམ་གྱི་དམ་ཚིག་ཆེན་པོའི་རང་བཞིན་འདོད་ཡོན་གྱི་རྣམ་པ་ཅི་ཡང་འཆར་བར་གྱུར། ཨོཾ་ཨཱཿ ཧཱུྃ ལན་གསུམ་གྱིས་བྱིན་གྱིས་བརླབ། གཉིས་པ་སྤྱན་དྲང་པ་༄༅།
ནི༑ ཧཱུཾ། པདྨ་འོད་ཀྱི་གཞལ་ཡས་ནས། །བླ་མ་ཡི་དམ་མཁའ་འགྲོའི་ཚོགས། །ལོངས་སྤྱོད་ཚོགས་ཀྱི་འཁོར་ལོ་ལ། །སྤྱན་དྲངས་མཆོད་ཀྱིས་གཤེགས་སུ་གསོལ། །གུ་རུ་དེ་བ་ཌཱ་ཀི་ནི་ས་མ་ཡ་ཛཿ ཛཿ གསུམ་པ་དང་པོ་ཚོགས་ཕུད་འབུལ་བ་
ནི༑ ཧཱུཾ། བདེ་བར་གཤེགས་སོ་བཅོམ་ལྡན་འདས། །སངས་རྒྱས་ཀུན་གྱི་བདག་ཉིད་ཆེ། །བླ་མ་ཡི་དམ་མཁའ་འགྲོའི་ཚོགས། །ཞལ་ཟས་ཚོགས་ཀྱི་མཆོད་པ་བཞེས། ཨོཾ་ཨཱཿ ཧཱུྃ གུ་རུ་དེ་བ་ཌཱ་ཀི་ནཱི་ག་ཎ་ཙཀྲ་པཱུ་ཛ་ཁཱ་ཧི། བཞི་པ་བར་པ་བཤགས་
པ་ནི། ཧཱུཾ། སྔོན་བྱུང་དུས་ནས་ད་ལྟའི་བར། །མ་རིག་དབང་གིས་ལུས་ངག་སེམས། །བག་མེད་དམ་ལས་འགལ་གྱུར་ན། །འདོད་ཡོན་ཚོགས་ཀྱི་མཆོད་པས་གཤགས། །བཛྲ་ས་མ་ཡ་ཧོ༔ ཡིག་བརྒྱ་བཟླས། ལྔ་པ་ཐ་མ་བསྒྲལ་སྟབས་ནི། ནྲ་
ཏྲི་བཛྲ་ཨཾ་ཀུ་ཤ་ཡ་ཛཿ ཛཿ ཧཱུྃ བཾ་ཧོཿ ཧཱུཾ། ཆེ་མཆོག་པདྨ་ཐོད་ཕྲེང་རྩལ། །སྐུ་མདོག་དམར་པོ་མེ་ལྟར་འབར། །ཕྱག་གཡས་རྡོ་རྗེ་རྩེ་ལྔ་གདེངས། །གཡོན་པས་ཕུར་བུས་དགྲ་སྙིང་གཟིར། །ཁྱེད་ཀྱི་ཐུགས་དམ་དུས་ལ་བབ། །སྡང་བའི་དགྲ་
དང་གནོད་པའི་བགེགས། །གང་ལ་བྱ་བ་ཁྱོད་ཀྱིས་ཤེས། །རྡུལ་དུ་རློག་ལ་དབྱིངས་སུ་སྒྲོལ། །ཤ་ཁྲག་ཀླད་པ་མཆོད་པའི་ཚོགས། །ཞལ་དུ་བསྟབ་བོ་ཁ་རཾ་ཁཱ་ཧི། །གནོད་བྱེད་ཕོ་མོ་རྡུལ་དུ་རློག །ཨོཾ་མ་ཧཱ་ཀྲོ་དྷྱ་པདྨ་ཀྲོ་དྡྷི་ཤྭ་རཱི་བཛྲ་ཀཱི་ལི་ཀཱི་ལ་ཡ་

མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛཱ་ལ་རཾ། ཨོྃ་མ་ཧཱ་གུ་རུ་ཀ་པཱ་ལ་མཱ་ལ་བཛྲ་ས་མཱ་ཡ་ཛཿ ནྲྀ་ཏྲི་ཤ་ཏྲཾ་གནོད་བྱེད་དགྲ་བགེགས་མཱ་ར་ཡ་ཕཊ། བོ་དྷི་ཙིཏྟ་ཨཾ། བོ་དྷི་ཙིཏྟ་ཨཱཿ བོ་དྷི་ཙིཏྟ་ཧཱུཾ། ཞེས་པས་བསྒྲལ། ཨོཾ་གུ་རུ་དེ་བ་ཌཱ་ཀི་ནཱི་ས་པ་རི་ཝཱ་ར་
མ་ཧཱ་མཱཾ་ས་ཁཱ་ཧི། མ་ཧཱ་རཀྟ་ཁཱ་ཧི། མ་ཧཱ་ཀིཾ་ནི་རི་ཏི་ཁཱ་ཧི། མ་ཧཱ་ཙིཏྟ་ཁཱ་ཧི། མ་ཧཱ་གོ་རོ་ཙ་ན་པཱུ་ཛ་ཁ་ཁ་ཁཱ་ཧི་ཁཱ་ཧཾ། བྷིནྡ་ཡ་བྷིནྡ་ཡ་ཧཱུཾ་ཕཊ། ཅེས་བསྟབ་བོ། །དྲུག་པ་ཚོགས་ལ་རོལ་པ་ནི། ལས་ཀྱི་རྡོ་རྗེས། ཧོཿ ཞལ་ཟས་ཚོགས་ཀྱི་
མཆོད་པ་འདི། །འདོད་ཡོན་མ་སྤངས་ལོངས་སྤྱོད་ལྡན། །དངོས་གྲུབ་སྣ་ཚོགས་འདི་ལས་འབྱུང༌། །ཚོགས་ཀྱི་མཆོད་པ་རྒྱན་དུ་རོལ། །ཞེས་ཞུས་པ་ལ། ལན་དུ། ཨ་ལ་ལ་ཧོཿ ཞེས་བླངས་ལ་ནང་གི་སྲེག་བླག་དང་ལྡན་པས་ལོངས་
སྤྱད༑ བདུན་པ་ལྷག་མ་གཏོང་བ་ནི། ཧཱུཾ། ལས་ཀྱི་རྡོ་རྗེ་བྱེད་པར་དབང་བསྐུར་བ། །མ་མོ་མཁའ་འགྲོ་དཔའ་བོ་གིང་གི་ཚོགས། །ལྷག་མ་ཁ་ཆུའི་དམ་ལ་གཏོགས་པ་རྣམས། །ཐུགས་དམ་བཞིན་དུ་མཆོད་ཀྱིས་གཤེགས་སུ་གསོལ། །དམ་ཅན་མ
ལུས་པ་རྣམས་འདིར་འདུས་ཤིག །ས་མ་ཡ་སྟཱཾ། སརྦ་ཌཱ་ཀི་ནཱི་ཨེ་ཨཱ་རལླི་ཧྲི་ཧྲི་ཛཿ ཛཿ ཕུད་ལྷག་བསྲེ། བྱིན་རླབས་སྤྱི་ལྟར་བྱས་ལ། ཧཱུཾ། དང་པོ་ཕུད་ཀྱིས་མི་མཆོད་དུ། །པདྨ་འབྱུང་གནས་ཕུད་ཀྱི་བདག །བར་དུ་ཚོགས་ལ་མི་རོལ་ཏུ། །མ་
དང་མཁའ་འགྲོ་ཚོགས་ལ་རོལ། །ལྷག་མ་ཁ་ཆུས་མི་བྲན་དུ།།བྲན་ཕོ་བྲན་མོ་ཁ་ཆུའི་བདག་།ཕུད་དང་ལྷག་མ་མི་བསྲེ་རུ། །ཁྱེད་དང་ཡེ་ནས་ཐ་ཚིག་གཅིག །ལས་རྣམས་རིམ་པར་མི་བཅོལ་ཏུ། །ལས་ཀྱི་འདུ་སྐལ་སོ་སོར་ཡོད། །སྔོན་གྱི་དམ་

༄༅། །བཅས་ཁས་བླངས་བཞིན། །བཅོལ་པའི་ཕྲིན་ལས་འགྲུབ་པར་མཛོད། ། ཨུཙྪིཥྚ་བ་ལིཾ་ཏ་ཁཱ་ཧི། ཞེས་ཕྱི་རོལ་ཏུ་ཕུལ། དཔལ་མགོན་སོགས་ཕྱི་རྒྱུད་པ་རྣམས་ལ་གོང་སྔོན་འགྲོའི་སྐབས་ལྟར་དཀར་དམར་གཏོར་མ་
བསྔོ༑ ཚོགས་ནུབ་དང་པོ་དང་། ཡར་མར་གྱི་ཚེས་བཅུའི་དུས་ལས་རྒྱུན་དུ་མ་ལྕོགས་ཀྱང་ཆོག དེ་ནས་ཡིག་བརྒྱ་ལན་གསུམ་དང་། མདུན་གྱི་ལྷ་རང་དང་དབྱེར་མེད་དུ་གྱུར་པར་བསམ། བསྡུ་རིམ་ནི། བདག་གི་ཐུགས་ཀའི་ཧཱུཾ་ལས་འོད་ཟེར་
འཕྲོས་པས་སྣོད་བཅུད་ཐམས་ཅད་འོད་དུ་ཞུ་ནས་སྲུང་འཁོར་གཞལ་ཡས་འཁོར་དང་བཅས་པ་ལ་ཐིམ། དེ་གཙོ་བོ་ལ་ཐིམ། སྤྲུལ་པའི་ལྷ་རྣམས་ཀྱང་གཙོ་བོ་ལ་ཐིམ། དེ་ཐུགས་ཀའི་ཧཱུཾ་ལ་ཐིམ། དེའང་ཞབས་ཀྱུ་ཧ་ཁོག་ལ། དེ་ཟླ་ཚེས་ལ། ་དེ་ཐིག་
ལེ་ལ། དེ་ནཱ་ད་ལ་ཐིམ། དེ་མི་དམིགས་པ་སྟོང་པར་གྱུར་པར་བསམས་ལ་མཉམ་པར་བཞག སླར་རྩ་སྔགས་བརྗོད་ལ། སླར་ཡང་རང་ཉིད་སྐད་ཅིག་གིས་གུ་རུ་དྲག་པོའི་སྐུར་གྱུར། ཨོཾ་ཨཱཿ ཧཱུཾ་བཛྲ་ཀ་བ་ཙི་རཀྵ་ཧཾ། ཞེས་པས་གནས་གསུམ་
བརླབས་ཤིང་གོ་བགོ སྣང་གྲགས་རྟོག་ཚོགས་ཐམས་ཅད་ལྷ་སྔགས་ཡེ་ཤེས་ཀྱི་རོལ་པར་བལྟས་ལ་དགེ་ང་བསྔོ། སྤྱོད་ལམ་ཀུན་ཏུ་དྲན་ཤེས་དང་མ་བྲལ་བས་ལམ་ཁྱེར་གྱི་རྣལ་འབྱོར་རྣམས་ལ་བརྩོན། ཐུན་ཕྱི་མ་རྣམས་ལ་སྔོན་གཏོར་མི་དགོས་པས་
སྐྱབས་སེམས་དང་ཚོགས་བསག་ནས་བསྐྱར། ཐུན་མཚམས་གཏོར་འབུལ་རེ་རེ་བཞིན་གལ་ཆེ་བས་མཆོད་གཏོར་རྣམས་ཁ་གསོས་ལ་བྱིན་རླབས་ནས་བཟུང་ཕྲིན་བཅོལ་གྱི་བར་དུ་གོང་སྨོས་ལྟར་ལ། དེ་ནས་བསྟོད་པ་བྱ་ཞིང་བསྡུ་ལྡང་ལ་འཇུག ཐུན་

ཐམས་ཅད་ལ་རྒྱས་པ་མ་ལྕོགས་ན། བྱིན་རླབས་སྔོན་དུ་འགྲོ་བས། རང་གི་སྙིང་ག་ནས་འོད་འཕྲོས་པས་རང་བཞིན་གྱི་གནས་ནས་བླ་མ་དང་གུ་རུ་དྲག་པོའི་ལྷ་ཚོགས་ཡི་དམ་དཔའ་བོ་མཁའ་འགྲོ་དམ་ཅན་སྲུང་མའི་ཚོགས་དང་བཅས་པ་མདུན་གྱི་ནམ་
མཁར་བཛྲ་ས་མཱ་ཛཿ ཨོཾ་གུ་རུ་དེ་བ་ཌཱ་ཀི་ནི་ས་པ་རི་ཝཱ་ར་ཨོཾ་བཛྲ་ཨཉྙཾ་པྲ་ཏཱིཙྪ་སྭཱ་ཧཱ་སོགས་ནས། མཆོག་དང་ཐུན་མོང་དངོས་གྲུབ་སྩལ་དུ་གསོལ། ཞེས་བསྟོད་པའི་བར་སྒྲུབ་ཐབས་ཀྱི་གཏོར་འབུལ་ལྟར་ཕུལ་ཡང་རུངས། གཏོར་འབུལ་གཞན་
དགོས་ཚེ་ཕྱི་ཐུན་གྱི་མཇུག་གོང་འོག་སྐབས་སུ་བབ་པར་གཏོང་། མ་མགོན་སྡེ་བརྒྱད་ཕྱི་གཏོར་རྣམས་དགོངས་མོ་ཚར་རེས་ཆོག དུས་ཆེན་རྣམས་ལ་ཚོགས་མཆོད་ལ་བསྙེན་པའི་གྲངས་ཚད་རྫོགས་པའི་སྐབས་ཤམ་བུ་གཞུང་གསལ། གནོད་བྱེད་སརྦ་
ཐབས་
མཱ་ར་ཡ་ཧཱུཾ་ཕཊ་ཅེས་པ་སྤྱིར་བཏང་མེ་དབལ་ལས་ཚོགས་ཡིན་ཅིང་། དམིགས་བསལ་དེའི་མལ་དུ། ཤཱིནྟཾ་ཀུ་རུ་སྭཱ་ཧཱ། པུབྦཱིཔིཾཀུ་རུ་སྭཱ་ཧཱ། བ་ཤཾ་ཀུ་རུ་སྭཱ་ཧཱ། མཱ་ར་ཡ་ཀུ་རུ་སྭཱ་ཧཱ། ཞེས་པ་རྣམས་སྦྱར་ཞིང་ཕྲིན་ལས་བཞི་སྒྲུབ་པའི་འོད་ཟེར་སྤྲོ་བསྡུའི
དམིགས་པའང་སྤྱི་ལྟར་སྦྱར། བསྙེན་པ་གྲུབ་སྐབས་འཇམ་མགོན་ཀུན་བློའི་ཆོག་ཁྲིགས་ལྟར་ཕྲིན་གཞུང་དྲེགས་པ་ཟིལ་གནོན་བཏང་ལ་ཚོགས་མཆོད་སྐོང་བཤགས་སྲུང་མའི་གཏོར་འབུལ་དངོས་གྲུབ་བླང་པ་སོགས་མཐའ་རྒྱས་སུ་བྱ། བསྙེན་པའི་ཁ་
སྐོང་ཞི་བའི་སྦྱིན་སྲེག་གསང་བ་སྤྱི་ལྟར་བསྙེན་པ་གང་འགྲུབ་ཀྱི་བཅུ་ཆ་བྱ་བ་སོགས་བསྙེན་སྒྲུབ་ཀྱི་སྤྱི་གནད་སྤང་བླང་ཐུན་གྱི་གཅོད་ཚུལ་རྣམས་གཞན་དང་མཐུན་ནོ། །དེ་ལྟར་བསྙེན་པ་དབུ་ཚུགས་ནས་མ་རྫོགས་བར་གཡེང་བའི་ད”ང་དུ་སྐད་ཅིག་ཀྱང་

༄༅། །མི་བཏང་བར་ལྷ་སྒོམ་སྔགས་བཟླས་གཅིག་དྲིལ་བྱ་བ་དང་། བླ་སྒྲུབ་ཐམས་ཅད་མོས་གུས་ཁོ་ནའི་ལམ་ཡིན་པས་དུས་རྟག་ཏུ་ཚད་བཟུང་མེད་པའི་མོས་གུས་དྲག་པོས་ཐུན་བར་རྣམས་སུ་གསོལ་འདེབས་དྲག་ཏུ་བྱ། གཞན་
ཡང་མཎྜལ་ཕྱག་བསྐོར་ལ་སོགས་པ་ཇི་ལྟར་རིགས་པའི་ཆོས་སྤྱོད་ཅི་ལྕོགས་ཉམས་སུ་བླང་། བསྙེན་པའི་ཚད་ནི་དུས་རྟགས་གྲངས་གསུམ། དེ་ལའང་དེང་སང་རྟགས་བསྙེན་ཐེམས་པ་ནི་ཉུང་བས་འདིར་མ་བྲིས། དུས་བསྙེན་ནི་མཚན་རྟགས་གསལ་
བའི་མེ་ལོང་ལས། དབང་པོ་རབ་ཀྱིས་ཟླ་བ་གསུམ་གྱིས་འགྲུབ། །འབྲིང་གིས་ཟླ་བ་དྲུག་གིས་འགྲུབ་པར་འགྱུར། །ཐ་མས་ཟླ་བ་བཅུ་གཉིས་དག་ཏུ་ནི། །ངེས་པར་འགྲུབ་འགྱུར་ཨོ་རྒྱན་ཉིད་ཀྱིས་གསུངས། །ཞེས་འབྱུང་བ་ལྟར་དང་། ཉུང་མཐའ་
ཞག་ཉེར་གཅིག་གིས་ཀྱང་རུང་བར་བཤད། གྲངས་ཚད་ནི་དེ་ཉིད་ལས། འབུམ་ཕྲག་དྲུག་གིས་རང་ལུས་བྱིན་གྱིས་རློབ། །འབུམ་ཕྲག་བཅུ་ཡིས་ལས་ཚོགས་ཐམས་ཅད་འགྲུབ། །བྱེ་བ་གཅིག་དང་འབུམ་ཕྲག་གསུམ་གྱིས་ནི། །ནུས་པ་ཨོ་རྒྱན་པདྨ་
ཉིད་དང་མཉམ། །ཞེས་དམན་འབྲིང་མཆོག་གི་ཚད་དུ་གསུངས་ཤིང་། འབུམ་ཕྲག་ཉི་ཤུ་ཐེམས་ན་རྩ་སྔགས་ཀྱི་འབྲུ་འབུམ་དུ་འགྱུར་བས་ཤིན་ཏུ་ལེགས། དྲག་པོའི་རྩ་སྔགས་འདི་སངས་རྒྱས་ཀུན་གྱི་སྤྱི་སྔགས་ཡིན་པར་གུར་དྲག་རྩ་བའི་རྒྱུད་སོགས་
ལས་ཕན་ཡོན་བསྔགས་པ་རྒྱ་ཆེར་འབྱུང་ཞིང་། གཞུང་ལས་ཀྱང་། ཁྱད་པར་གསང་སྔགས་ཐམས་ཅད་ཀྱི་ཡང་ཟབ། །བརྒྱ་ཙམ་བཟླས་པས་ལས་ཀྱི་སྒྲིབ་པ་སྤོང་། །སྟོང་ཙམ་བཟླས་པས་ཉམས་ཆགས་ཐམས་ཅད་སྐོང་། །ཁྲི་ཙམ་བཟླས་ན་སྡེ་

བརྒྱད་དབང་དུ་འདུས། །འབུམ་ཙམ་བཟླས་ན་པདྨ་ཉིད་དང་མཇལ། །ཅེས་སོགས་བཟླས་སྒོམ་གྱི་ཕན་ཡོན་ཚད་མེད་པར་གསུངས་པ་ལ་ཡིད་ཆེས་པས་ཉམས་ལེན་སྙིང་པོར་བྱ་བ་གཅེས་སོ། ༈ །ལས་ཚོགས་ལ་ཞི་བའི་བྱབ་ཆོག་གདོན་དགྲོལ་
ནི༑ གཏེར་གཞུང་ལས། དྲག་པོ་བླ་མའི་ཐུགས་སྒྲུབ་ལས༔ བྱབ་གཏོར་ནད་པ་གསོ་བ་ནི༔ ཀླུ་གདོན་ཅན་ནམ་སྨྱོན་པ་ཡི༔ ནད་པའི་ལུས་ལ་ཟན་བསྒྲེས་ལ༔ ཆང་རྗེས་བརྒྱ་དང་རྩ་བརྒྱད་བྱ༔ ངར་མི་བརྒྱ་རྩའི་མདུན་དུ་བཞག༔ སྡིག་པ་
འཇིགས་པའི་གཟུགས་བྱས་ལ༔ ཁ་དགུ་མིག་དགུ་མགོ་དགུ་པ༔ བག་ཟན་དག་ལ་བཟོས་ནས་ནི༔ རྫ་མའི་ནང་དུ་བཞག་པར་བྱ༔ རང་ཉིད་ཨོ་རྒྱན་པདྨ་གཙོ་འཁོར་རྣམས། བསྐྱེད་རིམ་གསལ་བར་བསྒོམ༔ ནད་འདྲེ་གང་ཡིན་བཀུག་ནས་སུ༔ དངོས་
སུ་དེ་ཉིད་ཡོད་པར་བསམ༔ དེས་ཀྱང་ཁུག་པར་མ་གྱུར་ན༔ ལྕགས་ཀྱུའི་ཕྱག་རྒྱ་བཅས་ནས་ནི༔ དྲག་སྔགས་ཤམ་བུར་འདི་ཉིད་གདགས༔ གནོད་བྱེད་ཨཾ་ཀུ་ཤ་ཛཿ ཛཿ ཏྲི་ཁུག་ཛཿ ཛཿ ཞེས་པའི་ཤམ་བུ་བཏགས་ནས་ནི༔ མ་ཁུག་བར་དུ་
དགུག་གཞུག་བྱ༔ ཁུག་ནས་བྱབ་ཆོག་བྱ་བ་ནི༔ རྨ་བྱའི་མདོངས་ཅིག་ཐོགས་ནས་ནི༔ དྲག་སྔགས་ཤམ་ལ་འདི་ཉིད་གདགས༔ ཨོཾ་ཕུ་ལེ་ཕུ་ལེ་ཕུད་ཕུད༔ ཧ་ལ་ཧ་ལ་ཕུད་ཕུད༔ ནད་གདོན་སྡིག་སྒྲིབ་ཐམས་ཅད༔ ཤཱིནྟཾ་ཀུ་རུ་ཕུད་ཕུད༔ པུཙྪིཾ
ཀུ་རུ་ཕུད་ཕུད༔ བ་ཤཾ་ཀུ་རུ་ཕུད་ཕུད༔ མཱ་ར་ཡ་ཕུད་ཕུད་སྭཱ་ཧཱ༔ ཟླ་བའི་དཀྱིལ་འཁོར་ཧཱུཾ་གིས་མཚན༔ རྨ་བྱའི་མདོངས་དང་དབྱེར་མེད་བསམ༔ ནད་པའི་ལུས་ལ་བྱབ་པ་ཡིས༔ ནད་ཀྱི་རྣམ་པ་ཐམས་ཅད་དང་༔ ས་བདག་ཀླུ་ནད་འཇའ་ལྟ་

༄༅། །བུར༔ ཐོན་ནས་གླུད་ལ་ཐིམ་པར་བསམ༔ ངར་གླུད་རེ་ལ་བདུན་བདུན་བྱབ༔ དེ་ལྟར་བརྒྱ་དང་རྩ་བརྒྱད་བྱ༔ ངར་གླུད་གང་གནོད་ས་རུ་བསྐྱལ༔ དེ་ལྟ་བུ་ཡི་སྦྱོར་བ་ཡིས༔ ལྷ་ཆེན་ཚངས་པའི་ནད་ཡིན་ཀྱང་
༔ བུད་པར་འགྱུར་བ་ཐེ་ཚོམ་མེད༔ ཀླུ་དང་ས་བདག་སྨྲོས་ཅི་དགོས༔ བདག་འདྲ་བུད་མེད་བློ་དམན་ཡང་༔ བླ་མའི་ཐུགས་སྒྲབ་དྲག་སྔགས་ལས༔ བྱབ་གཏོར་གནོད་བྱེད་གདོན་སེལ་བཀོད༔ ཕྱི་རབས་ལས་ཅན་གཅིག་དང་སྤྱོད༔ ཅེས་
; གསུངས་པས་འདིའི་བསྙེན་པ་ལས་རུང་གང་ཟག་གིས་གཞན་གྱི་ནད་གདོན་བསལ་བར་འདོད་ན། རྫ་དམར་པོའམ། ཟངས་སྣོད་གྲུ་གསུམ་ནང་དུ་བག་ཟན་ལས་སྡིག་པ་མགོ་དགུ །མིག་དགུ། ཁ་དགུ་པ་བྱས་ལ་གཞུག་སྟེ་དངོས་སུ་བསམ། ནད་
པའི་ལུས་ལ་གྲིལ་བའི་ཟན་ངར་ཆུང་བརྒྱ་རྩ་བརྒྱད་དང་། ཆང་བུ་བརྒྱ་རྩ་བརྒྱད་བྱས་ཏེ་སྣོད་གཅིག་ཏུ་བཞག མཆོད་པ་བྱིན་རླབས་ནས་དངོས་གྲུབ་གསོལ་བའི་བར་བདག་མདུན་དབྱེར་མེད་ཀྱི་བསྐྱེད་བཟླས་རྗེས་གནང་སྐབས་ལྟར་གྲུབ་ནས། ནད་པའི་
མདུན་དུ་སྟེགས་ཀྱི་ཁར་ཐེབ་ཙེ་ལྔ་ཚར་རམ་བདུན་བསྒྲིགས་པའི་ནང་དུ་ངར་མི་རེ་དང་ཆང་བུ་རེ་དགོད། ཆུ་གཙང་དང་། ཀུ་ཤ་རྨ་བྱའི་མདོངས་ཅན་འདུ་བྱ། རང་དང་ནད་པའི་ལོགས་དྲུང་གང་བདེར་སྡིག་གཟུགས་དེ་བཞག་ལ་འདི་སྐད་བརྗོད། འོ་ན་
ད་ལམ་ཁྱོད་རང་ལ་བཅོམ་ལྡན་འདས་གུ་རུ་དྲག་པོའི་སྒོ་ནས་བྱབ་ཆོག་གདོན་དགྲོལ་ཆེན་མོ་བྱེད་པ་ཡིན་པས། སློབ་དཔོན་རང་ཉིད་སྐད་ཅིག་གིས་གུ་རུ་དྲག་པོ་སྐུ་མདོག་དམར་པོ་མེའི་ཕྲེང་བས་བརྒྱན་པ། ཞལ་གཅིག་ཕྱག་གཉིས་པ། སྤྱན་གསུམ་

བགྲད་པ། ཕྱག་གཡས་པས་གནམ་ལྕགས་ཀྱི་རྡོ་རྗེ་རྩེ་དགུ་པ་ནམ་མཁའ་ལ་འཕྱར་བ། གཡོན་པས་ལྕགས་ཀྱི་སྡིག་པ་མགོ་དགུ་པ་བསྣམས་པ། དབུ་སྐྲ་སྣུམ་འབོལ་གྱེན་ལ་བརྫེས་པ། ཐོད་པ་སྐམ་པོ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་
ཅན༑ སྐུ་ལ་རུས་པའི་རྒྱན་དྲུག་དང་སྦྲུལ་གྱིས་བརྒྱན་པ། སྐུ་སྟོད་ལ་གླང་ལྤགས་དང་ཞིང་ཆེན་གྱི་གཡང་གཞིའི་ན་བཟའ་གསོལ་བ། སྐུ་སྨད་ལ་སྟག་གི་པགས་པའི་འོག་པག་ཅན། ཁྲག་གི་ཐིག་ལེ་དང་། ཞག་གི་ཟོ་རིས་དང་། ཐལ་ཆེན་གྱི་ཚོམ་
བུས་བརྒྱན་པ། ཞབས་འདོར་སྟབས་ཀྱིས་མེ་ཕུང་འབར་བའི་དབུས་ན་བཞུགས་པའི་སྐ་ཅན་དུ་གསལ་བས་ཁྱེད་རང་གི་ནད་ཐམས་ཅད་བྱབ་པ་དང་། གདོན་དགྲོལ་བའི་ཆོ་ག་མངོན་དུ་མཛད་པའི་མོས་པ་མཛོད། དེ་ལྟར་རང་ཉིད་གུ་རུ་དྲག་དམར་མེ་ཕྲེང་
ཅན་དུ་གསལ་བའི་ཐུགས་ཀ་ནས་སྤྲལ་པའི་ཁྲོ་བོ་ཡཀྵ་མེ་དབལ་གྲངས་མེད་ནམ་མཁའ་ཁྱབ་པར་འཕྲོས་པས། ནད་པ་འདི་ལ་གནོད་ཅིང་འཚེའི་ནད་གདོན་གང་ཡིན་པ་དེའི་རྐེ་ནས་ཞགས་པས་བཟུང་སྟེ། རང་དབང་མེད་པར་བཀུག་ནས་སྡིག་པའི་
གཟུགས་དང་དབྱེར་མེད་པར་གྱུར། ལྕགས་ཀྱུའི་ཕྱག་རྒྱ་བཅས་ཏེ། ན་མོ་བྱིན་རླབས་ཀྱི་རྩ་བ་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། དངོས་གྲུབ་ཀྱི་རྩ་བ་ཡི་དམ་ལྷ་ཚོགས་རྣམས་ཀྱི༴ ཕྲིན་ལས་ཀྱི་རྩ་བ་ཆོས་སྐྱོང་སྲུང་མ་རྣམས་
ཀྱི༴ བདག་ཉིད་གུ་རུ་དྲག་པོ་པདྨ་ཐོད་ཕྲེང་རྩལ་གྱི་ལྷ་ཚོགས་རྣམས་ཀྱི༴ འཇམ་དཔལ་སྐུའི་ལྷ་ཚོགས་རྣམས་ཀྱི༴ རྟ་མགྲིན་གསུང་གི་ལྷ་ཚོགས་རྣམས་ཀྱི༴ ཕྱག་རྡོར་ཐུགས་ཀྱི་ལྷ་ཚོགས་རྣམས་ཀྱི༴ ཌཱ་ཀི་ཡོན་ཏན་ཀྱི་ལྷ་ཚོགས་རྣམས་ཀྱི༴ མེ་

༄༅། །དབལ་ཕྲིན་ལས་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་། སྟོབས་ལྡན་སྡིག་པ་ནག་པོའི་བདེན་པ་དང་། ཕོ་ཉ་ཟ་བྱེད་གསོད་བྱེད་བསྟན་སྲུང་དམ་ཅན་རྒྱ་མཚོའི་ལྷ་ཚོགས་རྣམས་ཀྱི་བདེན་པ་དང་། བདེན་པ་ཆེན་པོའི་
མཐུས་བསྲུང་བྱ་ནད་པ་ཆེ་གེ་མོ་ཞེས་བགྱི་བ་འདི་ལ་དང་པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མ་ནད་ལ་མི་ཕན་པར་བྱེད་པའི་གནོད་བྱེད་གདོན་བགེགས་ས་བདག་ཀླུ་གཉན་གང་ཡིན་པ་ཐམས་ཅད་སྐད་ཅིག་རང་དབང་མེད་པར་འདིར་
ཁུག་ཅིག ཨོཾ་ཨཱཿ ཧཱྃ་ཨ་རྩི ཀ་ནི་རྩི ཀ་ན་མོ་བྷ་ག་ཝ་ཏེ་ཧཱུྃ་ཧཱུྃ་ཨཱཿ ཧཱུྃ་ཧཱུྃ་ཕཊ་ཕཊཿ བཛྲཧཱུྃ༔ ཡཀྵཧཱུྃ༔ རཀྵཧཱུྃ༔ ཨ་ཡ་མ་དུ་རུ་ཙ་ཤ་ན་གནོད་བྱེད་ཨཾ་ཀུ་ཤ་ཛཿཛཿ ཏྲི་ཁུ་ཛཿཛཿ ཞེས་ལན་གསུམ་དང་དེས་མ་ཁུགས་ན་སླར་ཡང་ལྕགས་ཀྱུའི་
བཅོ་བརྒྱད་
རྒྱ་དང་སོང་མ་ཐག་པའི་སྔགས་གཤམ་ཅན་བརྗོད་དེ་ཁུགས་སེམས་མ་བྱུང་བར་དགུག་གཞུག་བྱ། ཁུག་པ་དང་། འོ། དེ་ལྟར་བཀུག་པས་རང་གི་མདུན་དུ་དངོས་སུ་ཁུག་ནས་གནོད་བྱེད་ཀྱི་གདུག་པ་ཐམས་ཅད་ཞི་ནས་གུས་ཤིང་འདུད་པ་དང་བཀའ་
ཉན་གསུང་སྡོད་པ་ལ་ངར་གླད་བདུད་རྩི་འདོད་པའི་ཡོན་ཏན་སྣ་ཚོགས་སུ་གྱུར་པ་ལན་ཆགས་འཇལ་བའི་ཕྱིར་དུ་བྱིན་པས་ལན་ཆགས་བྱང་། བུ་ལོན་སོད་ནས་དགའ་མགུ་ཡི་རང་དང་ལྡན་པར་གྱུར། ཐེབ་རྩེའི་གླད་རྣམས་ཆབ་ཀྱིས་བྲེན་ལ། ཨོཾ་སརྦ་དྲ་
བྱཾ་ཤོ་དྷ་ནི་ཧཱུྃ་ཕཊ། ཨོཾ་སྭ་བྷཱ་ཝ་སོགས། སྟོང་པ་ཉིད་དུ་གྱུར། སྟོང་པའི་ངང་ལས་བྷཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱཿ ཧཱུཾ་འོད་དུ་ཞུ་བ་ལས་བྱུང་བའི་ལན་ཆགས་ཀྱི་ཆང་བུ་འདོད་པའི་ཡོན་ཏན་ལྔ་དང་ལྡན་པ། ཐེབ་ཀྱུ་བདུད་

རྩིའི་རྒྱམཚོ། ངར་མི་གླུད་གཟུགས་ཕུང་ཁམས་སྐྱེ་མཆེད་ཡོངས་སུ་རྫོགས་པ་མི་ཕོ་དང་མི་མོ་རྣམས་སུ་གྱུར། ཨོཾ་ཨ་ཀཱ་རོ་སོགས་ཀྱིས་བྱིན་བརླབས་ནས། གཡོན་དྲིལ་བུ་འཁྲོལ། གཡས་པས་ཐེབ་རྩེའི་ནང་གི་གླུད་ཆང་ངར་མི་རེ་བཟུང་ནས་ནད་
པའི་ལུས་ལ་གཡས་སྐོར་གསུམ་རེའམ་རེ་རེ་དང་། གཡོན་སྐོར་ཀྱང་དེ་ལྟར་བྱ་ཞིང་། ན་མཿསརྦ་ཏ་ཐཱ་ག་ཏེ་བྷྱོཿ་བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ཚར་གསུམ་མམ་རེ་རེ་བརྗོད་ཅིང་གདོན་དེས་ཟོས་འཐུངས་ཚིམ་པར་
བསམས་ལ་སྡིག་པའི་རྫ་མ་དེའི་ནང་དུ་བླུག དེ་ནས་ལག་གཡས་རྡོ་རྗེའི་ཕྱག་རྒྱ་དང་བཅས་པས་ཀུ་ཤ་རྨ་བྱའི་མདོངས་ཅན་ཐོགས་ནས། ད་ངེད་ཀྱི་ལག་ན་ཀུ་ཤ་ལ་རྨ་བྱའི་མདོངས་དང་དབྱེར་མེད་པའི་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ཡིག་དཀར་པོས་
མཚན་པར་གསལ་བས་ཁྱེད་རང་གི་ལུས་བྱབས་པས་ནད་གདོན་སྡིག་སྒྲིབ་ཐམས་ཅད་འཇའ་ཚོན་ལྟ་བུའི་རྣམ་པས་སྔོན་དམར་ཁྲ་ཁྲུག་ཁྲུག་ཁྱེད་རང་གི་ལུས་ལས་ཐོན་ནས་ངར་གླད་ཀྱི་ཁྲོད་དུ་སོང་བར་གྱུར་པར་མོས་ཤིག ཅེས་སྡིག་གཟུགས་དང་དེར་
དོར་བའི་ངར་གླུད་དེའི་སྟེང་དུ་ལན་བདུན་རེ་བྱབ་ཚུལ་བྱ་ཞིང་། གོང་གི་དྲག་སྔགས་གཤམ་དུ་ཨོཾ་ཕུ་ལེ་ཕུ་ལེ་ཕུད་ཕུད༔ ཧ་ལ་ཧ་ལ་ཕུད་ཕུད༔ ནད་གདོན་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་ཕུད་ཕུད༔ པུཙྪིཾ་ཀུ་རུ་ཕུད་ཕུད༔ བཤཾ་ཀུ་རུ་ཕུད་ཕུད༔ མཱ་
ར་ཡ་ཀུ་རུ་ཕུད་ཕུད་སྭཱ་ཧཱ༔ ཞེས་ཐེབ་ཙེ་རེ་རེ་བཞིན་སྔགས་ཚར་རེ་བརྗོད། ཐེབ་ཙེ་ལྔ་བདུན་གང་ཡོད་རྫོགས་ནས་སླར་སྔར་ལྟར་བཤམ་ཞིང་གླུད་གཏོར་བྱིན་བརླབ་མན་ཆད་བསྐྱར། དེ་ལྟར་བརྒྱ་རྩ་བརྒྱད་རྫོགས་པ་དང་ངར་གླུད་གང་གནོད་པའི་ཕྱོགས་

༄༅། །སུ་བསྐྱལ། སློབ་དཔོན་གྱིས་དྲག་སྔགས་དང་སུམྦྷ་ནི་བརྗོད་ཅིང་ནད་པ་ལ་ཐུན་གྱིས་བརྡེག སྲུང་འཁོར་བསྒོམ། རྒྱལ་བ་སྲས་བཅས་བདེན་པའི་བྱིན་རླབས་དང་། །བཅོམ་ལྡན་དབང་དྲག་པདྨའི་བདེན་པའི་མཐུས།
འགྲོ་བ་འདི་ལ་བདག་གིས་བསྲུངས་ཟིན་གྱི། །འདི་ལ་སུས་ཀྱང་གནོད་པ་མ་བྱེད་ཅིག །ཨ་རྩི ཀ་མཇུག་ཏུ་མཱ་ར་ཡ་རཀྵ་བྷཾ། བགེགས་རིགས་སྟོང་ཕྲག་བརྒྱད་ཅུ་ཞི་བ་དང་། །སོགས་དང་། སེམས་ཅན་ནད་པ་ཇི་སྙེད་པ། །སོགས་ཀྱིས་སྨོན་ལམ་
བྱའོ།། །། དྲག་པོའི་བྱབ་ཆོག་གདོན་དགྲོལ་ནི། གཏེར་གཞུང་ལས། དྲག་པོ་བླ་མའི་ཐུགས་སྒྲུབ་ལས༔ གོང་གི་བྱིབ་གཏོར་གསོ་ཐབས་དང་༔ དེ་གོང་མཛེ་ནད་གསོ་བ་ཡིས༔ ནད་པ་སོས་པར་མ་གྱུར་ན༔ དྲག་པོའི་མཐའ་འདུལ་འདི་ལྟར་
བྱ༔ བདག་ཉིད་ཏིང་འཛིན་གསལ་བར་བསྐྱེད༔ རྫ་བག་ཟན་ནམ། སོ་བཏང་བའི་སྡིག་པ་གཅིག༔ ཁ་དགུ་ཤིན་ཏུ་གདངས་པ་ལ༔ མིག་དགུ་འཇིགས་པའི་གཟུགས་ཅན་བྱ་༔ ཡཀྵ་མེ་དབལ་སྤྲལ་པ་གཅིག༔ རང་བཞིན་གནས་ནས་བཀུག་ལ
བསྟིམ༔ རྫའམ་ཟངས་དམར་ནང་དུ་བཅུག༔ ཟངས་དམར་གྲུ་གསུམ་འབར་བར་བསྐྱེད༔ མེ་དབལ་དབྱེར་མེད་སྡིག་པ་ནི༔ རི་རབ་ཙམ་དུ་ཆེ་བར་བསམ༔ ཁ་དགུ་ཤིན་ཏུ་གདངས་པར་བསྐྱེད༔ ཆང་རྗེས་དྲི་དང་ངར་མི་རེ༔ ནད་པའི་ལུས་ལ་
བྱབས་བྱས་ལ༔ བྱབས་པ་ནད་འདྲེ་དངོས་སུ་བསམ༔ དྲག་སྔགས་ཤམ་ལ་འདི་ཉིད་གདགས༔ ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ༔ ཨོཾ་སམྦྷ་ར་སམྦྷ་ར་ཧཱུཾ༔ དེ་ཡི་ཞབས་སུ་འདི་ཡང་བཏགས༔ ན་ར་ཡན་བྷ་གྷ་བྷ་དྷེ་པུ་ར་ཧོ༔ དྲག་པོ་སྡིག་

པའི་གཟུགས་ཅན་ཁྱོད༔ གནོད་བྱེད་འབྱུང་པོའི་ཤ་ཁྲག་ལ་ཁཱ་ཧི་ཁཱ་ཧི༔ ཞེས་པའི་དྲག་སྔགས་བརྗོད་པ་ཡིས༔ རྒྱལ་བསེན་ས་བདག་མ་ལུས་པ༔ སྡིག་པས་ལྕིབ་ལྕིབ་ཟོས་པར་བསམ༔ ཆུ་དང་ཆང་རྗེས་ངར་མི་རེ༔ དྲག་སྔགས་ཚར་རེ་ཡིས་འབུལ་
བར་བྱ། ཟེར་བ་འདུག ཤམ་བུ་བཏགས་ལ། སྔགས་བརྒྱ་རྩ་རེ་རེས་འབུལ༔ ཐོན་ནས་ཕྲིན་ལས་དྲག་ཏུ་བྱ༔ གཟུགས་འགྲོས་ཆང་རྗེས་རྫ་དང་བཅས༔ མཚོ་འམ་རྒྱ་རམ་ལམ་ཕྲག་ཏུ༔ གྲུ་གསུམ་ཁྲུ་གང་དོང་བྲུས་ལ༔ དེ་ཉིད་དུ་ནི་མནན་པར་བྱ༔ ཡེ་
ཤེས་སྡིག་པ་དབྱིངས་སུ་གཤེགས༔ སྟེང་དུ་བླ་མའི་གཏོར་མ་བླུག༔ དེ་ལྟར་བྱས་པའི་སྦྱོར་བ་ཡིས༔ ཡེ་ཤེས་ལྷ་ཡི་གནོད་པ་ཡང་༔ སྐད་ཅིག་ཉིད་ལ་ཞི་གྱུར་ན༔ ལྷ་སྲིན་སྡེ་བརྒྱད་སྨྲོས་ཅི་དགོས༔ གཞན་ལ་མི་སྤེལ་གཏེར་དུ་རྒྱ༔ དུས་ལ་མ་
བབ་གཏམ་པའི་རྒྱ༔ བྱང་ཆུབ་སེམས་ལྡན་གཏད་པའི་རྒྱ༔ སྐལ་བ་ཅན་ལ་སྤེལ་བའི་རྒྱ དམ་མེད་རྣམས་ལ་གསང་བའི་རྒྱ༔ རྒྱ་ལྔས་བཏབ་པའི་དྲག་སྒྲུབ་སྐོར༔ སྙིགས་མ་ཕྱི་རབས་དོན་དུ་ནི༔ སེམས་ཅན་རྣམས་ལ་ཕན་ཐོགས་
ཤོག༔ ཅེས་པས་གལ་ཏེ་ཞི་ཆོག་གིས་མ་ཕན་ན། རྫ་དམར་པོ་སོ་བཏང་བའམ་ཟངས་སྣོད་གྲུ་གསུམ་པའི་ནང་དུ་ཁམ་ས་ལས་བྱས་པའི་སྡིག་པ་ནག་པོ་མགོ་དགུ་རྭ་བཙོ་བརྒྱད་པ། ཁ་དགུ་གདངས་པ། མིག་དགུ་བསྒྲད་པ་འཇིགས་པའི་གཟུགས་ཅན་
ཞིག་བྱས་ལ་གཞག ནད་པའི་ལུས་ལ་གྲིལ་བའི་ངར་མི་བརྒྱ་རྩ་བརྒྱད། ཆང་བུ་བརྒྱ་རྩ་བརྒྱད་བྱས་ཏེ་སྣོད་གཅིག་ཏུ་གཞག དེ་ནས་བདག་བསྐྱེད་བཟླས་ཚར་ནས། རང་དང་ནད་པའི་བར་དུ་ཐེབ་ཙེར་ངར་ཆང་རེ་སྔར་ལྟར་བསྒྲིག མདུན་དུ་སྡིག་

: ༄༅། །གཟུགས་གཞག རྫས་དགོད། གུ་གུལ་རྡོ་ཐུན་བཅས་འདུ་བྱས་ནས། འོ་ན་ཁ་སང་ཞི་བའི་བྱབ་ཆོག་བྱས་ཀྱང་ཁྱེད་རང་ནད་སྟོབས་ཆེ་བ་དང་གདོན་བྱིང་ཆེ་དྲགས་པས་དྲག་བསྐྱེད་མ་བྱུང་འདུག་པར། ད་ནི་དྲག་པོའི་བྱབ་
ཆོག་གདོན་དགྲོལ་ཞེས་བྱ་བ་དེ་བྱེད་པ་ཡིན་པས། སློབ་དཔོན་རང་ཉིད་སྐད་ཅིག་གིས་གུ་རུ་དྲག་པོ་ནས། དབུས་ན་བཞུགས་པའི་སྐུ་ཅན་ཞིག་གི་བར་ཞི་བའི་སྐབས་ལྟར་ལ། ཁྱེད་རང་ལ་དྲག་པོའི་གདོན་འགྲོལ་དངོས་སུ་མཛད་པའི་མོས་པ་
༈ མཛོད༑ སྡིག་པ་བྲན་ལ། ཨོཾ་སརྦ་དྲ་བྱཾ་ཤོ་དྷ་ནི་ཧཱུྃ་ཕཊ། ཨོཾ་སྭ་བྷ་ཝ་སོགས། སྟོང་པ་ཉིད་དུ་གྱུར། སྟོང་པའི་ངང་ལས་སྣོད་མི་དམིགས་པར་ཨེ་ལས་ལྕགས་བསྲེགས་འབར་བའི་ཁང་སྒྲོམ་གྲུ་གསུམ་པ་བསྐལ་པའི་མེ་འབར་བ་སྟོང་གསུམ་དང་
མཉམ་པའི་ནང་དུ། སྡིག་པའི་གཟུགས་མི་དམིགས་པ་ལས་ཧཱུཾ་མཐིང་ནག དེ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མཆོད། ཐུགས་དམ་གྱི་རྒྱུད་བསྐུལ། གནོད་བྱེད་གདོན་བགེགས་ཐམས་ཅད་ཚར་
བཅད༑ ཚུར་འདུས་ཡོངས་སུ་གྱུར་པ་ལས་ལྕགས་ཀྱི་སྡིག་པ་ནག་པོ་མགོ་དགུ་རྭ་བཅོ་བརྒྱད་པ། ཁ་དགུ་གདངས་པ། མིག་དགུ་བསྒྲད་པ། ལུས་པོ་དམར་ནག་གཉེར་མས་གང་བ། རྭ་གཡས་པས་སྲིད་པའི་རྩེ་མོ་བསྙིལ་བ། རྭ་གཡོན་པས་ས་
འོག་སྟེང་ནས་གཡེང་བ། ཡན་ལག་བསྒྲེངས་པས་ས་གཞི་ཁེངས་པ། ལུས་རི་རབ་ཙམ་ལ་རྡོ་རྗེའི་མེའི་ཚྭ་ཚྭ་འཕྲོ་བ། འཇིགས་སུ་རུང་བ། གནོད་བྱེད་ཐམས་ཅད་རྭ་ཡིས་བཟུང་ནས་ཁ་དགུ་ཤིན་ཏུ་གདངས་པ་ཧབ་ཧབ་ཟ་བ། མེ་དཔུང་རབ་ཏུ་འབར་

བའི་ནང་ན་གནས་པའི་སྙིང་གར་ཧཱུཾ་མཐིང་ནག་གིས་མཚན་པར་གྱུར། བདག་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་འོག་མིན་དང་ལྕང་ལོ་ཅན་ནས་ཁྲོ་བོ་ཡཀྵ་མེ་དབལ་གྱི་ཐུགས་ཀ་ནས་བསྒོམས་པ་དང་འདྲ་བའི་སྤྲུལ་པའི་སྡིག་པ་ཞིག་སྤྱན་དྲངས། ཨོཾ་ཨཱཿ
ཧཱུྃ་བཛྲ་ཙི ཏྟ་དུང་དུང་རུ་རུ་བྷ་ཤ་ཧཱུྃ་ཕཊཿ༔ ཨེ་ཧྱ་ཧི་བཛྲ་ས་མ་ཡ་ཛཿ ཛཿ ཛཿ ཧཱུྃབཾ་ཧོ༔ ཞེས་པའི་སྔགས་དང་དམིགས་པས་ལན་བདུན་སྤྱན་དྲངས་ལ་བསྟིམ། ཐེབ་ཙེའི་ངར་གླུད་དུ་ཆུ་ཐིགས་རེ་བླུགས་ཤིང་། ལྕགས་ཀྱུའི་ཕྱག་རྒྱས། ན་མོ། བྱིན་རླབས་
ཀྱི་རྩ་བ་དཔལ་ལྡན་བླ་མ་སོགས་ནས། མི་ཕན་པར་བྱེད་པའི་བར་ཞིའི་སྐབས་ལྟར་ལ། གནོད་བྱེད་གདོན་བགེགས་ས་བདག་ཀླུ་གཉན་རྒྱལ་བསེན་དམ་སྲི་ཐམས་ཅད་གླུད་གཟུགས་ངར་མི་འདི་ལ་ཁུག་ཅིག ༀ་ཨཱཿ ཧཱུྃ ཨ་རྩིག་ནས། ཏྲི་ཁུག་ཛཿ ཛཿ བར་གོང་
ལྟར་དང་། ཛཿ ཧཱུྃ་བཾ་ཧོཿ ཞེས་པས་ཞི་ཆོག་ལྟར་དགུག དེ་ངེད་ཀྱི་ལག་གི་ཀུ་ཤ་ལ་རྨ་བྱའི་མདོངས་དང་ནས། ངར་གླུད་ཀྱི་ཁྲོད་དུ་སོང་བར་བསམ་བར་དང་། དྲག་སྔགས་གཤམ་དུ་ཨོཾ་ཕུ་ལེ་ནས་མཱ་ར་ཡ་ཀུ་རུ་ཕུད་ཕུད་སྭཱ་ཧཱའི་བར་ཞི་ཆོག་ལྟར་དང་བྱབ་
ཚུལ་ལན་བདུན་བྱ། ཨོཾ་སརྦ་དྲ་བྱཾ་ཤོ་དྷ་ནི་ཧཱུཾ་ཕཊ། ཨོཾ་སྭ་བྷཱ་ཝ་སོགས། སྟོང་པ་ཉིད་དུ་གྱུར། སྟོང་པའི་ངང་ལས་བྷཾ་ལས་རིན་པོ་ཆེའི་སྣོད་དུ་ངོ་བོ་ནད་གདོན་ལ་རྣམ་པ་བདུད་རྩི་འདོད་པའི་ཡོན་ཏན་ལྔ་དང་ལྡན་པར་གྱུར། ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་
ཏེ་ཨོཾ་སམྦྷ་ར་སམྦྷ་ར་ཧཱུཾ་ཞེས་ལན་གསུམ་གྱིས་བྱིན་གྱིས་བརློབ། དགུག་གཞུག་དང་། བྱབ་པ། བྱིན་རླབས་རྣམས་ཐེབ་རྩེ་ལྔའམ་བདུན་གང་ཡོད་ལ་དུས་གཅིག་ཏུ་བྱས་ལ། ཁྱེད་རང་གི་ནད་གདོན་ཐམས་ཅད་སྔོན་དམར་དུ་ལོང་ལོང་། འདར་ཧད་ཧད་ལུས་

༄༅། །ལས་མངོན་སུམ་དུ་ཐོན་ཏེ། མདུན་དུ་སྤྲུལ་པའི་སྡིག་རྒོད་ཡཀྵ་མེ་དབལ་དང་དབྱེར་མེད་པ་རི་རབ་ཙམ་དུ་ཆེ་བ་དེས་རྭས་བཟུང་སྟེ་ཁ་དགུ་ཤིན་ཏུ་གདངས་པས་ཧབ་ཧབ་ལྗིབ་ལྗིབ་ཟོས་པར་མོས་ཤིག ཅེས་དང་། གཡོན་དྲིལ་བུ་
གསིལ་ཞིང་། གཡས་པས་ཐེབ་རྩེའི་ངར་ཆང་ནད་པའི་ལུས་ལ་གཡོན་དུ་བསྐོར་ཞིང་། གོང་གི་དྲག་སྔགས་མཇུག་ཏུ་ཨ་ཝ་ལོ་ཀི་ཏེ་སམྦྷ་ར་སམྦྷ་ར༔ ན་ར་ཡན་བྷ་གྷ་བྷ་ཏེ་ཕུ་ར་ཧོ༔ དྲག་པོ་སྡིག་པའི་གཟུགས་ཅན་གྱིས་གནོད་བྱེད་འབྱུང་པོའི་ཤ་ཁྲག་ལ་ཁཱ་ཧི་
ཁཱ་ཧི༔ ཞེས་བཏགས་པ་བརྗོད་དེ་སྡིག་པའི་སྣོད་དུ་དོར། །དེ་ལྟར་སྔ་མ་བཤམས་པ་རྫོགས་ནས། སླར་ཡང་ངར་ཆང་དང་། ཆུ་ཐིགས་རེ་བླུགས་ནས་དགུག་གཞུག་མན་ཆད་བསྐྱར་ཏེ་བརྒྱ་རྩ་བརྒྱད་རྫོགས་པ་དང་། ཕྲིན་ལས་དྲག་ཏུ་བསྐལ་བ་ནི། ཕྱོགས་
བཅུའི་སངས་རྒྱས་མཐུ་སྟོབས་མཁྱེན་བརྩེ་ཡིས༔ འགྲོ་བའི་སྡུག་བསྔལ་འདི་ལ་མ་གཟིགས་སམ༔ ཕན་བདེ་མཛད་པའི་སེམས་བསྐྱེད་བོར་ནུས་སམ༔ དུས་གསུམ་ཕྱོགས་བཅུའི་བདེ་གཤེགས་དབྱིངས་ནས་བཞེངས༔ ཧཱུྃ་ཧཱུྃ༔ ཁྱད་པར་པདྨ་དྲག་རྩལ་རབ་
ཁྲོས་པའི༔ ཡཀྵ་མེ་དབལ་ཐུགས་རྗེ་གནད་ནས་བསྐལ༔ རྒྱལ་བའི་མཛད་པ་ཕྲིན་ལས་ནུས་མཐུའི་རྩལ༔ རྔམ་བརྗིད་གདོན་བགེགས་ལོག་འདྲེན་ཟས་སུ་ཟོ༔ ཧཱྃ་ཧཱྃ༔ སངས་རྒྱས་རྣམས་ཀྱིས་དབང་བསྐར་མཐུ་བྱིན་པའི༔ ཡཀྵ་མེ་དབལ་གནམ་ལྕགས་
སྡིག་པའི་སྐུ༔ དྲག་རྩལ་གཟི་འབར་དྲག་སྔགས་ཐོག་སེར་འཕྲོ༔ གདོན་བགེགས་སྐད་ཅིག་མ་བཞག་མྱུར་དུ་ཟོ༔ ཞེས་ཏིང་ངེ་འཛིན་མ་ཡེངས་པས་བསྐུལ་ཞིང་རྫས་རྒོད་དང་གུ་གུལ་བདུག ཐུན་གྱིས་བྲབས་ཏེ་ཨ་རྩི ཀ་ཤམ་བུ་ཅན་དང་། ཁྱུང་

སྔགས༑ སུམྦྷ་ནི་སོགས་དང་། ཨོྃ་བཛྲ་ཛྙཱ་ན་རཱ་ཙ་ཙིཏྟ་སྲོག་དུང་དུང་། རུ་རུ་བྷ་ཤ་ཧཱུཾ་ཕཊ། མ་མ་སྲོག་དུང་དུང་། སྙིང་ལཾ་ལཾ། མ་མ་བྷྱོཿ། ཏྲིག་ཤོ་ཏྲིག་ཤོ་རཱ་ཙ་ཐུ་ཐུ་ལིང་གནོད་བྱེད་ཧུར་ཐཾ་ལིང་། གནོད་བྱེད་ཁུག་ཐཾ་ལིང་། གནོད་བྱེད་ཁུག་རཱ་
ལིང་༑ ཏྲི་ཙ་པ་ལ་ཨ་ཤུག་མེ་བཾ་ལཾ་ཤན་ཏྲི་ཛ་སེ་དུན་དུན་ཛཿ ཧཱུྃཕཊ། ཅེས་ཚར་གསུམ་སོགས་གང་འགྲུབ་བརྗོད། དེ་ནས། སྡིག་པའི་ཡེ་ཤེས་པ་ཡཀྵ་མེ་དབལ་རང་བཞིན་ཆོས་ཀྱི་དབྱིངས་སུ་གཤེགས་སུ་གསོལ། ཨོཾ་ཨཱཿ ཧཱུྃ་བཛྲ་ཙིཏྟ་དུང་དུང་རུ་རུ་བྷ་ཤ་ཧཱུྃ་
ཕཊ༔ བཛྲ་མུ༔ ཞེས་བརྗོད་ནས་རྫ་སྡིག་གླུད་ཆང་དང་བཅས་མཚོའི་ནང་དུ་སྦ་བའམ། ཡང་ན་ཆུ་བོ་ཆེན་པོའི་གཞུང་དུ་བསྐྱར་ཏེ་ཕྱི་མིག་མི་བལྟ་བར་ལོག་གོ །ཡང་ནད་གདོན་གྱི་རྗེས་གཅོད་བྱེད་ན་རྣལ་འབྱོར་པ་རང་ཉིད་སོང་ལ་ལམ་རྒྱ་གྲམ་ཞིག་ཏུ་དཀར་
གཏོར་གསེར་སྐྱེམས་བསྔོ། གྲུབ་ན་ལྟོ་འཕྱེ་བརྩིས་ནས་ས་བརྐོ་སྟེ་དོང་ཁྲུ་གང་གྲུ་གསུམ་བྲུས་པར་དང་པོར་གླུད་གཏོར་ཐམས་ཅད་བླུགས་ལ་གནོད་བྱེད་དགུག་གཞུག་ལན་གསུམ་བྱ། དེ་སྟེང་སྡིག་གཟུགས་ཀྱིས་མནན། ས་རིམ་པ་དགུ་དང་རྒྱ་གྲམ་རེ་བྲིས་
ལ༑ ༀ་ལྀ་ཧཱུྃ་ལཾ་བྷཾ་བྷ་ཡ་ནན་ཞེས་བྲོ་བརྡུང་། དེའི་སྟེང་དུ་བླ་མའི་གཏོར་མ་བླུག་གོ །འདི་ཅུང་གཉན་པས་ནུས་པ་ཐོན་པ་དང་བསྐྱེད་རིམ་བརྟེན་པ་གལ་ཆེའོ། །དེ་ལྟར་འདི་དག་གི་དངོས་གཞི་གྲུབ་ནས་རྗེས་ཀྱི་རིམ་པ་རྣམས་བསྔོ་སྨོན་བཀྲ་ཤིས་ཀྱིས་མཐའ་
བརྒྱན་ཏེ་བྱའོ། །ཞེས་པའང་གཏེར་སྟོན་གྲུབ་ཐོབ་ཐམས་ཅད་ཀྱི་རྒྱལ་པོ་གུ་རུ་ཉང་ཉི་མ་འོད་ཟེར་གྱི་གཏེར་གཞུང་གི་དགོངས་པ་ལ་རཏ་གླིང་ལུགས་ཀྱི་ཆགས་མེད་ཆོག་ཁྲིགས་ལ་གཞི་བྱས་ཏེ་བློ་གཏེར་དབང་པོས་བྲིས་པ་དགེ་ལེགས་འཕེལ།། །།

༄༅། །ཁྱུང་ཁྲའི་སྒྲུབ་ཐབས་ལས་ཚོགས་རྗེས་གནང་དང་བཅས་པ་བཞུགས་སོ།།

༄༅། །གུ་རུ་བཛྲ་ག་རུ་ཌཱ་ཡ་ན་མཱ་མི། འདིར་མཁའ་ལྡིང་ཡེ་ཤེས་ཁྱུང་ཁྲ་བསྒྲུབ་པར་འདོད་པའི་རྣལ་འབྱོར་པས་སྟན་བདེ་བར་འདུག་སྟེ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་
པ་སྔོན་དུ་བཏང་ནས། སྭ་བྷཱ་ཝས་སྟོང་ཞིང་བདག་མེད་པར་གྱུར། དེའི་ངང་ལས་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཕུ༔ཡོངས་སུ་གྱུར་པ་ལས་ཀླ་ཆེན་པོ་བརྒྱད་ཀྱི་ངོ་བོ་སྦྲལ་སྣ་ཚོགས་ཀྱི་
891
གདེངས་ཀ་དང་བཅས་པའི་གདན་གྱི་སྟེང་དུ། ཡི་གེ་ཁྲོ་ཁ་དོག་ལྔའི་མདངས་དང་ལྡན་པ་ཞིག་ཏུ་གྱུར། དེ་ལས་འོད་ཟེར་འཕྲོས་སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས། རང་ཉིད་ཡེ་ཤེས་
ཀྱི་ཁྱུང་ཁྲ་ཞལ་གཅིག་ཕྱག་གཉིས་ཙོག་པུ་འགྱིང་བག་དང་ལྡན་པས་བཞུགས་པའི་བརླ་གཉིས་མན་ཆད་སའི་རང་བཞིན་སེར་པོ། ལྟོ་བ་ཆུའི་རང་བཞིན་དཀར་པོ། སྟོད་མེའི་རང་བཞིན་དམར་པོ། མགོ་བོ་རླུང་

༄༅། །གི་རང་བཞིན་སྔོན་པོ།སྤྱི་བོ་དང་རྡོ་རྗེའི་འདབ་གཤོག་ནམ་མཁའི་རང་བཞིན་ཁ་དོག་སྣ་ཚོགས་པ། རྭ་དང་མཆུ་སྡེར་རྣོ་བ། དམར་ལ་འཁྲུགས་པའི་སྤྱན་གསུམ་དང་ལྡན་པ། ཕྱག་གཡས་པས་ཀླུའི་རྒྱལ་པོའི་གཙུག་ནས་
ཡིད་བཞིན་གྱི་ནོར་བུ་རིན་པོ་ཆེ་ཕྲོགས་ཏེ་རྭ་གཡས་ཕྱོགས་ཀྱི་ནམ་མཁར་བཞག་ནས་སྒྲབ་པ་པོ་ལ་དངོས་གྲུབ་སྟེར་ཞིང་སྐྱབས་སྦྱིན་གྱི་ཕྱག་རྒྱ་མཛད་པ། ཕྱག་གཡོན་གདུག་པ་ཅན་ཚར་གཅོད་ཅིང་སྲེག་པར་མཛད་པའི་སྡིགས་མཛུབ་ཐུགས་ཀར་འཛིན་
པ༑ རིན་པོ་ཆེ་དང་སྦྲལ་གྱི་རྒྱན་རྣམས་ཀྱིས་སྤྲས་ཤིང་། སྐུ་ཚད་རི་རབ་ལྟ་བུའི་བ་སྤུའི་བུ་ག་ཐམས་ཅད་ནས་འོད་ཟེར་འཕྲོ་བ་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་བསམ། དེའི་མགྲིན་པའི་ནང་གི་པད་ཟླའི་གདན་གྱི་སྟེང་དུ། དབུས་
སུ་སངས་རྒྱས་ཀྱི་བྱ་ཁྱུང་དཀར་པོ། ཤར་དུ་རྡོ་རྗེའི་བྱ་ཁྱུང་སྔོན་པོ། ལྷོར་རིན་པོ་ཆེའི་བྱ་ཁྱུང་སེར་པོ། ནུབ་ཏུ་པདྨའི་བྱ་ཁྱུང་དམར་པོ། བྱང་དུ་ལས་ཀྱི་བྱ་ཁྱུང་ལྗང་གུ་ཐམས་ཅད་ཀྱང་ཞལ་གཅིག་ཕྱག་གཉིས་པ་གཡས་པས་རང་རང་གི་ཕྱག་མཚན་
ནམ་འཁར་འཕྱར་ཞིང་། གཡོན་པས་རང་མདོག་དང་མཐུན་པའི་སྦྲུལ་བཟུང་ནས་ཞལ་དུ་གསོལ་ཞིང་སྡིགས་མཛུབ་ཐུགས་ཀར་ནས་ཞལ་ནང་དུ་ཕྱོགས་པར་བཞུགས་པ། གཙོ་བོའི་ཐུགས་ཀར་པད་ཟླའི་སྟེང་དུ་དབུས་སུ་ཨོཾ་དཀར་པོ། ཤར་དུ་བཾ་སྔོན་
པོ༑ ལྷོར་ཀྱྀ་སེར་པོ། ནུབ་ཏུ་སྭཱ་དམར་པོ། བྱང་དུ་ཧྭ་ལྗང་གུ་ཆོས་སྐོར་དུ་བཞེངས་པ། ཁྱུང་གཙོ་བོ་དང་མགྲིན་པའི་ཁྱུང་ལྔའི་གནས་གསུམ་དུ། ཨོཾ་ཨཱཿ ཧཱུྃ་བཀོད་པ་ལས་འོད་ཟེར་འཕྲོས། རང་བཞིན་གྱི་གནས་ནས་ཡེ་ཤེས་པ་བཛྲ་ག་རུ་ཌ་ས་པ་

རི་ཝཱ་ར་སོགས་ཀྱིས་སྤྱན་དྲངས་ལ། ཨཉྙཾ་ནས་ཤབྡའི་བར་གྱིས་མཆོད། ཛཿ ཧཱུྃ་བཾ་ཧོཿ གཉིས་སུ་མེད་པར་བསྟིམ། བསྐྱེད་རིམ་བརྟན་པའི་ངང་ནས་བཟླས་པ་བྱའོ། ཨོཾ་པཀྵི་སྭཱ་ཧཱ། ཞེས་ཅི་ནུས་བཟླས། ཐུན་འཇོག་ཁར་རྣམ་ལྔས
མཆོད༑ བསྟོད་པ་འོག་ནས་འབྱུང་བས་བསྟོད། འདོད་དོན་གསོལ། དགེ་བ་བསྔོ། བསྟོད་པ་བསྡུས་པ་ནི། འབྱུང་ལྔའི་རང་བཞིན་འབྱུང་ཆེན་ལྔ་ལ་དབང་། །ཀུན་ཏུ་སྒྱུར་བྱེད་འོད་ལྔའི་འདབ་གཤོག་ཅན། །ཀླུ་ཡི་དཔལ་འཕྲོག་མི་ཡི་དཔལ་གྱུར་
པའི༑ །རྡོ་རྗེ་ནམ་མཁའ་ལྡིང་ལ་ཕྱག་འཚལ་བསྟོད། །ཅེས་སྔགས་འཆང་གཟུངས་ཀྱི་དཔལ་བས་མཛད། གཏོར་མ་བྱེད་ན། དཀར་གསུམ་མངར་གསུམ་གྱི་གཏོར་མ་ཨོཾ་ཨཱཿ ཧཱུྃགིས་བྱིན་གྱིས་བརླབས་པ། ཨོཾ་པཀྵི་སྭཱ་ཧཱ། ཨི་དཾ་བ་ལིཾ་ཏ་ཁ་ཁ་ཁཱ་
ཧི་ཁཱ་ཧི། ཞེས་པས་དབུལ་བ་སོགས་བྱེད་དོ། །ཁྱུང་ཁྲའི་སྐྱ་བྲིས་པ་ལུས་ལ་བཅངས་ན་གསོ་ཉེས་པ་སོགས་ཀྱི་ཉེས་སྐྱོན་ཐམས་ཅད་ཐུབ། ས་དགྲ་གང་ཡོད་ལ་ཞལ་བསྟན་པས་ཁང་པའི་ས་དགྲ་ངན་པ་ཐུབ་བོ། །བོང་ང་ཟ་བར་འདོད་པས་བསྙེན་པ
འབུམ་ཕྲག་ལྔ་སྔོན་དུ་སོང་བས་ལག་པའི་མཐིལ་དུ་བོང་ང་བཞག་སྟེ། མཐེ་བོང་ནས་བརྩམས་པའི་སོར་མོ་ལྔ་ལ་སྔགས་ལྔ་བཀོད་པའི་ཡི་གེ་ལས་ཡེ་ཤེས་ཀྱི་ཆུ་རྒྱུན་དཀར་པོ་བྱུང་སྟེ། བོང་ང་ལ་ཕོག་པས་ཡེ་ཤེས་ཀྱི་བདུད་རྩིར་གྱུར་པར་བསམས་
ལ༑ སྔགས་འདི་བརྒྱ་ཕྲག་བཟླས་ཏེ་ཆེ་ཆུང་ནས་ཙམ་ནས་ཇེ་ཆེ་ལ་བཏང་ནས་རྟག་ཏུ་ཟོས་ན་བཅུད་ལེན་དུ་འགྱུར་ཞིང་ནད་གདོན་དུག་རིགས་ཀྱིས་མི་ཚུགས་པར་འགྱུར་རོ། །ཁྱི་སྨྱོན་ལ་སོགས་པའི་བརྟན་གཡོའི་དུག་རྨ་གཉན་སྐྲངས་འབུར་ལ་སོགས་པ་

༄༅། །རྣམས་ལ་སྔགས་ཆུ་ཁོང་དུ་བཏང་ཞིང་སྐྲངས་པའི་མཐར་སྔགས་ཆུས་བསྐོར་ལ་དཀྱིལ་ལ་དམིགས་བཞག་སྟེ་སྔགས་ཀྱི་མཆིལ་མ་བཏབ། རྨ་བྱུང་མ་ཐག་ཏུ་རང་གི་དྲི་ཆུས་འཁྲུད་ཅིང་ཁོང་དུའང་སྔགས་ཆུ་བཏང་། ་ལག་
པའི་སོར་མོ་ལྔ་ལ་ཡི་གེ་ལྔ་བཀོད་ཅིང་བྱབས་ལ་ནད་གདོན་ཕྱིར་འཐོན་པར་བསམ། ལུས་ཀྱི་སྟོད་ན་ན་བྱ་ཁྱུང་གིས་སྟོད་ནས་ཟ་བར་བསྒོམ། སྨད་ན་ན་རྐང་པ་ནས་ཟ་བར་བསྒོམས་ལ། སྔགས་བཟླ་ཞིང་ནད་པའི་གདོན་གང་ཡིན་ནའང་། མགྲིན་པའི་
ནང་གི་ཁྱུང༴་ལས་སྤྲལ་པ་ཡང་སྤྲུལ་ཉིང་སྤྲུལ་གྱི་བྱ་ཁྱུང་ཆེ་བ་རི་རབ་ཙམ། ཆུང་བ་རྡུལ་ཕྲན་ཙམ་དཔག་ཏུ་མེད་པ་སྤྲོས། སྤྱི་བོའི་གཙུག་ནས་རྐང་མཐིལ་ཡན་གྱི་ཕྱི་ནང་ཤ་རུས་པགས་པ་རྩ་རྣམས་ཀྱི་ནད་གདོན་ཐམས་ཅད་གཏུབས་ཟོས་ཚར་
བཅད༑ ལུས་ཀྱི་སྟོད་སྨད་ཁོལ་བུར་གཉན་ལ་སོགས་ཀྱིས་ན་ན། ཕྱིའི་ཁྱུང་གིས་གང་ན་སར་མཆུས་ཕུག་སྟེ། ནད་གདོན་གང་ཡིན་རྣམས་ཕྱིར་བཏོན་ནས་བསྐྱར་ཞིང་འཐོན་པའི་དམིགས་པ་བྱ། ཞལ་དུ་ཟོས་ནས་མིད་པས་མགྲིན་པའི་ནང་གི་ཁྱུང་གིས་
ཟོས་ཚར། སླར་མི་འཇུག་པ་ལ་སོགས་ཀྱི་དམིགས་པ་གསལ་བར་བྱའོ། །ཡང་སྲུང་སྐུད་འདོགས་ན་སྐུད་པ་ཁ་དོག་ལྔ་ལ་མདུད་པ་ལྔ་བྱས་ནས་སྤྱི་དང་མཐུན་པའི་སྲུང་སྐུད་གདགས་སོ། །ཡང་འདིའི་སྒོ་ནས་སྨན་ལ་བསྟེན་ནས་མཛེ་ནད་དང་། འགོ་
ནད༑ གཉན་ནད། རླུང་ནད། སྲིན་ནད། གདོན་གྲིབ་ལ་སོགས་པ་གསོ་བ་དང་བསྲུང་བར་འདོད་པས། རིལ་བུའི་སྦྱོར་སྡེ་བྱེད་ན། རྒྱལ་པོ་ཁྱུང་ལྔ། བློན་པོ་གྲོས་བྱེད་ལྔ། འཁོར་གོ་ཆ་ཅན་ལྔ། འབངས་མཚོན་ཐོགས་ལྔ་རྣམས་བསགས་

ཏེ༑ དེ་ཡང་རྒྱལ་པོ་ལྔ་ནི། ཨ་རུ་ར། རུ་རྟ། ཤུ་དག་ནག་པོ། གླ་རྩི། སྨན་ཆེན་དང་ལྔའོ། །བློན་པོ་གྲོས་བྱེད་ལྔ་ནི། ཤ་ཆེན། ཆོས་སྨན།དྲི་ཆེན། གིའུ་ཝང་། ལི་ཤི་ལྔའོ། །འཁོར་ལྔ་ནི། མ་ནུ། བྱི་ཏང་ཀ ཆུ་རྩ། གུར་གུམ། ཅུ་
གང་ངོ་། །འབངས་ལྔ་ནི། སྟག་ཤ ཐར་ནུ། སྡིག་སྲིན། གུ་གུལ། ཤིང་ཀུན་ལྔ་ཡིན་ནོ། །ཐུན་ཚད་ནི། སྨན་ཆེན་དང་བཞི་འགྱུར་གྱི་ཨ་རུ་ར། རུ་རྟ་ཨ་རུ་ར་དང་མཉམ། ཤུ་དག་ཨ་རུ་ར་ཡི་ཕྱེད། གླ་རྩི་དྲི་ཐོན་ཙམ། ཤ་ཆེན་དྲི་ཆེན་ཨ་རུ་
ར་དང་མཉམ། ཆོས་སྨན། གིའུ་ཝང་། ལི་ཤི་གསུམ་ཅི་འཛོམ། མ་ནུ་ཨ་རུ་རའི་ཕྱེད། བྱི་ཏང་ཀ་མ་ནུའི་ཕྱེད། ཆུ་རྩ་དང་སྨན་ཆེན་མཉམ། ཐམས་ཅད་མ་འཛོམ་ན། ཁྱུང་ལྔའི་སྟེང་དུ་ཤ་ཆེན། གུ་གུལ། གིའུ་ཝང་། དྲི་ཆེན་རྣམས་གང་རྙེད་
གཏང་༑ ཐམས་ཅད་འཛོམ་ན་འདི་ག་བཞིན་བྱའོ། །གུར་གུམ། ཅུ་གང་ཅི་འཛོམ། སྟག་ཤ་ཨ་རུ་རའི་ཕྱེད། ཐར་ནུ། སྡིག་སྲིན་སྨན་ཆེན་དང་མཉམ། གུ་གུལ། ཤིང་ཀུན་ཅི་རིགས་པའོ། །དེ་རྣམས་སོ་སོར་ཞིབ་པར་བཏགས། བཏགས་ཟིན་
པ་དང་། ལྷན་ཅིག་བསྲེས་ཏེ། ཡང་བཏགས་ཏེ། དགེ་སློང་ཚུལ་ཁྲིམས་རྣམ་དག་གམ་བྱིས་པ་ལོ་བརྒྱད་ལོན་པའི་དྲི་ཆུས་སྦྲུས་ལ། རིལ་བུ་བྲ་བའི་རིལ་མ་ཙམ་བྱ། ཁ་དོག་མཚལ་ལམ་སིནྡྷུ་རས་བསྒྱུར་ལ། དེ་འཁར་གཞོང་ལྔའི་ནང་དུ་ཚན་པ་
ལྔར་སྤུངས་ནས་རང་གི་མདུན་དུ་བཞག་ལ། སྐྱབས་འགྲོ་སེམས་བསྐྱེད་བདག་བསྐྱེད་བྱས་ལ། དེ་རྣམས་ཀྱི་སྟེང་དུ་ཟླ་བའི་དཀྱིལ་འཁོར། དེའི་སྟེང་དུ་ཁྲོ་རེ་བསྒོམས་པ་ནི། དབུས་སྔོ། ཤྀར་དཀར། ལྷོ་སེར། ནུབ་དམར། བྱང་ལྗང་གུར་

༄༅། །བསམས་ལ། ཁྲྀ་ཞུ་བ་ལས་དབུས་སུ་ཧཱུཾ། དེ་ལས་ཁྱུང་སྔོན་པོ་གཡས་རྡོ་རྗེ་དང་། གཡོན་སྦྲལ་སྔོན་པོ་བཟུང་ནས་ཟ་བ། ཤར་དུ་ཁྱུང་དཀར་པོ་གཡས་འཁོར་ལོ་དང་། གཡོན་སྦྲུལ་དཀར་པོ། ལྷོར་ཁྱུང་སེར་པོ་
གཡས་རིན་པོ་ཆེ་དང་གཡོན་སྦྲུལ་སེར་པོ། ནུབ་ཏུ་ཁྱུང་དམར་པོ་གཡས་པདྨ་དང་གཡོན་སྦྲུལ་དམར་པོ། བྱང་དུ་ཁྱུང་ལྗང་གུ་གཡས་རལ་གྲི་དང་གཡོན་སྦྲལ་ལྗང་གུ་བཟུང་ནས་ཟ་བ་རེ་བསྒོམ། དེ་རྣམས་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་
ང་རང་གི་ཁ་དོག་དང་མཐུན་པའི་ཁྲོ་རེ་རེ་བསམས་ལ། འོད་ཟེར་འཕྲོས་པས་ཡེ་ཤེས་ཀྱི་ཁྱུང་རིགས་ལྔ་སྤྱན་དྲངས་ལ་ཡིད་ཀྱིས་མཆོད་ཅིང་བསྟིམས་ལ། ཁྱུང་ལ་དམིགས་པ་གསལ་བར་གཏད་དེ། སྔགས་སྔ་མའི་གཤམ་ལ། ཨོཾ་རཱ་ཙ་མ་ཧཱ་ག་
རུ་ཌ་ཧཱུྃ་ཧཱུྃ་བཛྲ་པཱ་ཎི་གུ་ཧྱ་ག་རུ་ཌ་ཧཱུྃ་ཕཊ། ཧུར་ཧུར་བྷྱོཿ། ཧུར་ཧུར་བྷྱོཿ། ཞེས་སྨན་གྱི་ཕུང་པོ་རེ་རེ་ལ་སྟོང་ཕྲག་རེ་བཟླས་ལ། མཐར་ཁྱུང་རྣམས་རིལ་བུ་ལ་བསྟིམས་ལ། རིལ་བུ་རྣམས་རྣམ་པ་རིལ་བུ་ལ་ངོ་བོ་ཁྱུང་ནུས་པ་ཅན་ཐོགས་མེད་ཡིན་པར་
བསྒོམ་ཞིང་རྟེན་འབྲེལ་སྙིང་པོས་རབ་གནས་བྱ། བཀྲ་ཤིས་བརྗོད། སྨོན་ལམ་གདབ། འདིའི་ཕན་ཡོན་ནི་རྒྱུན་དུ་རིལ་བུ་རེ་ལྟོ་སྟོང་ལ་བརྟེན་ན་ཀླུ་ནད་བྱེ་ནད་གཉན་སོགས་ཐུབ། གཉན་བྱུང་མ་ཁད་གསོ་དགོས་པར་གསུངས། རླུང་དང་སྲིན་གྱི་
རིགས་ཐམས་ཅད་དང་འགོ་བའི་ནད་རིགས་ཐམས་ཅད་ཀུན་ཐུབ། ཉམས་གྲིབ་དང་གདོན་གྱིས་མི་ཚུགས། གཉན་ལ་སོགས་པ་ལ་གཏོང་བའི་ཚད་ནི། བུ་ཆུང་ལ་གསུམ། བྱིས་པ་ལ་ལྔ། བུད་མེད་ལ་བདུན། སྐྱེས་དརམ་ལ་དགུ་བཏང་། འོན་

ཀྱང་སྨན་ལྟོ་ཆེ་ཆུང་དང་དཔག་པར་བྱའོ། །ལན་གཅིག་གིས་མ་ཐུབ་ན་ལན་གཉིས་བསྐྱར་བས་ཐུབ་ངེས་སོ། །ཤིན་ཏུ་ཟབ་པས་སྣོད་མིན་ལ་གསང་ངོ་། །ཡེ་ཤེས་ཁྱུང་ཁྲ་འདིའི་ལག་ལེན་མང་ཡང་རྩ་བའི་ཁྱུང་ཙམ་ལས་འདི་ལྟ་བུའི་དམིགས་པ་དང་རྫས་
དང་ཆ་ལག་ཚང་བ་ཤིན་ཏུ་དཀོན་པས་གསང་བར་བྱའོ། །ས་སྐྱ་པའི་གསེར་ཆོས་བཅུ་གསུམ་གྱི་ཡ་གྱལ་གཅིག་པུ་གདུང་བརྒྱུད་ཀྱི་ཕྱག་དཔེ་ལ་ཞལ་བཤུས་ཟེར་བ་འདུག། ༈ །།བསྟོད་པ་ནི།ཧཱུཾ་ས་ཡི་རང་བཞིན་རྣམ་དག་པས།·།གཏི་མུག་ལས་
བྱུང་དུག་རྣམས་འཇོམས། །ཆོས་དབྱིངས་ཡེ་ཤེས་ངོ་བོ་ཉིད། །བདེ་གཤེགས་མཁའ་ལྡིང་ཕྱག་འཚལ་བསྟོད། །རིགས་འགྲེ། ཆུ་ཡི་རང་བཞིན། ཞེ་སྡང་ལས་བྱུང་། མེ་ལོང་ཡེ་ཤེས། རྡོ་རྗེ་མཁའ་ལྡིང༴ ནམ་མཁའི་རང་བཞིན། སེར་སྣ་
ལས་བྱུང༴ མཉམ་ཉིད་ཡེ་ཤེས༴ རིན་ཆེན་མཁའ་ལྡིང༴ མེའི་རང་བཞིན༴ འདོད་ཆགས་ལས་བྱུང༴ སོར་རྟོག་ཡེ་ཤེས༴ པདྨ་མཁའ་ལྡིང༴ རླུང་གི་རང་བཞིན༴ ཕྲག་དོག་ལས་བྱུང༴ བྱ་གྲུབ་ཡེ་ཤེས༴ ལས་ཀྱི་མཁའ་ལྡིང༴ བརྟན་
དང་གཡོ་བའི་དུག་རྣམས་ཀུན། །མེ་དང་ཆུ་བཞིན་འཇོམས་མཛད་པ། །རིགས་ལྔ་ཡེ་ཤེས་ལྔ་ཡི་དངོས། །མཁའ་ལྡིང་ཁྱོད་ལ་ཕྱག་འཚལ་བསྟོད། །འབྱུང་བའི་རང་བཞིན་འགྲོ་རྣམས་ཀྱི། །རྟེན་གཡོའི་དུག་རྣམས་རབ་ཞི་ནས། །དུག་རྣམས་ཡེ་
ཤེས་མངོན་གྱུར་ཏེ། །རིགས་ལྔའི་གོ་འཕང་ཐོབ་པར་ཤོག །རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱིས་མཛད་པའོ།། ༈ །།ཡང་འདི་ཉིད་ཀྱི་སྒོ་ནས་བཟླས་ལུང་སྟེར་བ་ནི། ས་གཞི་གཙང་ཞིང་འགོལ་སར་རྟེན་ཡོད་ན་བཀྲམ། མཆོད་

༄༅། །གཏོར་བཤམ་ཞིང་མེད་ཀྱང་རུང་སྟེ། སྐྱབས་འགྲོ་སེམས་བསྐྱེད། བསྐྱེད་རིམ་བཟླས་བརྗོད་ལ་སོགས་པ་བྱ། སྤྲོ་ན་མདུན་བསྐྱེད་ལ་མཆོད་གཏོར་དང་བཅས་པ་དབུལ། གསོལ་བ་བཏབ་སྟེ། སློབ་མ་རྣམས་ཁྲུས་བྱས
སྟན་ལ་འདུག་ནས་མཎྜལ་ཕུལ། གང་གི་དྲིན་གྱིས་བདེ་ཆེན་ཉིད། །ཅེས་སོགས་དང་། ཀུན་མཁྱེན་ཡེ་ཤེས་ཕུང་པོ་སོགས་ཀྱིས་གསོལ་བ་གདབ། དཀོན་མཆོག་གསུམ་ལ་བདག་སྐྱབས་མཆི། །སོགས་རྒྱུན་བཤགས་ལན་གསུམ་རྗེས་ཟློས་
བྱེད༑ དེའི་ངང་ལས་སློབ་མ་རྣམས་རྡོ་རྗེ་མཁའ་ལྡིང་མགྲིན་པའི་ནང་གི་རིགས་ལྔའི་ཁྱུང་སྙིང་གའི་ཡི་གེ་དང་བཅས་པ་གསལ་བར་བསྐྱེད། སློབ་དཔོན་གྱི་མགྲིན་པའི་ནང་གི་ཁྱུང་ཐུགས་ཀའི་ཡི་གེ་དང་བཅས་པ་ལས་འོད་ཟེར་ཕྱོགས་བཅུར་འཕྲོས། བླ་
མ་ཡི་དམ་རྒྱལ་བ་སྲས་དང་བཅས་པ་རྣམས་ཀྱི་ནུས་མཐུ་ཡོན་ཏན་གྱི་ཚོགས་ཇི་སྙེད་ཡོད་པ་ཐམས་ཅད་འོད་ཟེར་གྱི་རྣམ་པར་སྤྱན་དྲངས། སློབ་མ་རྣམས་ཀྱི་མགྲིན་པ་དང་སྙིང་གར་ཐིམ། བླ་མའི་མགྲིན་པའི་ཁྱུང་ཡིག་འབྲུ་དང་བཅས་པ་ལས་མར་མེ་
གཅིག་ལས་གཉིས་ཆད་ཀྱི་ཚུལ་དུ་སློབ་མའི་མགྲིན་པའི་ནང་གི་ཁྱུང་ཐུགས་ཀའི་ཡི་གེ་དང་བཅས་པ་ལ་སོ་སོར་ཐིམ་པས། སྔར་བས་ཀྱང་རྣམ་པ་གསལ་བ། རྣམ་དག་དྲན་པ། ང་རྒྱལ་བརྟན་པའི་མཐུ་སྟོབས་ཡོན་ཏན་ཕུན་སུམ་ཚོགས་པའི་ཆསྐར་གྱུར་
པར་བསམས་ལ། སློབ་དཔོན་གྱིས་སྔགས་བཟླས་པའི་རྗེས་ཟློས་བྱེད་དུ་གཞུག ཡི་དམ་དུ་བཟུང་བ་དང་དམ་བཅའ་ལེན་འདོད་ནའང་། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས། དུས་འདི་ནས་བཟུང་སྟེ། ཇི་སྲིད་འཚོ་བའི་

བར་དུ། རྡོ་རྗེ་ནམ་མཁའ་ལྡིང་ཡི་དམ་དུ་བཟུང་ཞིང་སྔགས་གྲངས་འདི་ཙམ་དུ་བཟླ་བར་དམ་བཅའ། བཅོམ་ལྡན་བདག་ལ་སྩལ་ལགས་ཀྱིས། །བདག་ལ་བྱིན་གྱིས་བརླབ་ཏུ་གསོལ། །ཞེས་པའི་རྗེས་ཟློས་དང་། སློབ་དཔོན་གྱིས་མེ་ཏོག་ཚོམ་བུ་སློབ་
མའི་སྤྱི་བོར་བཞག་ལ། བཅོམ་ལྡན་འདི་ལ་སྩལ་ལགས་ཀྱིས། །འདི་ལ་འགོ་བར་མཛད་དུ་གསོལ། །ཞེས་བརྗོད། བཀའ་དྲིན་གྱི་མཎྜལ་ཕུལ། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་བརྗོད། དེ་ནས་སློབ་
དཔོན་གྱིས་མདུན་བསྐྱེད་ཀྱི་གཏོར་མགྲོན་ལ་མཆོད་ཅིང་བསྟོད་ལ། གསོལ་བཏབ་བྱས་ལ་རྟེན་ལ་བསྟིམ། མེད་ན་གཤེགས། དམ་ཚིག་པ་བསྡུ། བསྔོ་བ་སྨོན་ལམ་སོགས་ཇི་ལྟར་འོས་པར་བྱ། དེ་ལྟར་བཅོམ་ལྡན་འདས་རྡོ་རྗེ་ནམ་མཁའ་ལྡིང་ཡེ་
ཤེས་ཁྱུང་ཁྲའི་བསྙེན་སྒྲུབ་མན་ངག་ལས་ཚོགས་ཐོར་བུ་རྣམས་ཕྱོགས་གཅིག་ཏུ་བསྒྲིགས་པ་འདི་ཉིད། སེམས་ཅན་ལ་ཕན་པ་ཁོ་ནས་ཀུན་ནས་བསླངས་ཏེ། རྗེ་བཙུན་ནཱ་རོ་པའི་གདམས་པ་མལ་ལོ་ཙཱ་བ་ནས་བརྒྱུད་པ་དེ་དག་གི་མན་ངག་བླ་མ་ས་སྐྱ་པ་
ཆེན་པོ་ནས་བརྒྱུད་པ་བཞིན་བྲིས་སོ།། ༈ །།རྗེ་བཙུན་ས་སྐྱ་པའི་གསེར་ཆོས་རྡོ་རྗེ་ཁྱུང་ཁྲའི་སྒྲུབ་ཐབས་རྗེས་གནང་དང་བཅས་པ་བཞུགས་སོ། །ན་མོ་གུ་རུ་བཛྲ་ག་རུ་ཌཱ་ཡ། གང་གི་མཚན་ཙམ་དྲན་པས་ཀྱང་། །བརྟན་གཡོའི་དུག་རྣམས་
འཇོམས་མཛད་པ། །བླ་མ་རྡོ་རྗེ་ཁྱུང་ཁྲ་ལ། །བཏུད་ནས་དེ་ཡི་རྗེས་གནང་བྲི། །འདིར་དཔལ་ལྡན་ས་སྐྱ་པའི་གསེར་ཆོས་རྡོ་རྗེ་ཁྱུང་ཁྲའི་རྗེས་གནང་བྱ་ཚུལ་ནི། ཡིད་དང་མཐུན་པའི་གནས་སུ་སྟེགས་མཐོ་བར། རྟེན་ཁེབས་སོགས་གཞི་བཟང་པོས་

༄༅། །བཀབ་པའི་སྟེང་དུ་མཎྜལ་སྣ་ཚོགས་པདྨ་འདབ་བརྒྱད་ཀྱི་དབུས་སུ་འབྲས་ཀྱི་ཚོམ་བུ་བཀོད། དེའི་གཡས་སུ་གཏོར་མ་སུམ་གཉིས་དཔལ་གྱི་རྣམ་པ། སྨད་སུམ་ཆ་ཟླུམ་པོ་ཐེབ་ཀླུ་པད་འདབ་ཀྱི་རྣམ་པ་བཞིས་བསྐོར་བར་མར་
ཁུས་བྱུགས་ཤིང་། མར་གྱི་རྒྱན་ཀྱིས་མཛེས་པར་སྤྲས་པ་ལ་ཙཀ་ལི་ཡོད་ན་བཙུགས། དར་སྔོ་ལྗང་གང་རུང་གི་གུར་ཕུག་དེ་དག་གི་མདུན་ཏུ་ཆུ་གཉིས་སྔོན་འགྲོའི་ཉེར་སྤྱོད་ལྔ་བཤམ། རང་གི་མདུན་ཏུ་རྡོར་དྲིལ་མེ་ཏོག་གི་སྣོད་སོགས་མཐོང་བརྒྱུད་
ལྟར་ཉེར་བསྡོགས་བྱ། དེ་ནས་མཆོད་པ་རྣམས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷཱ་བས་སྦྱང་། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་
ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་མཆོག་ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་སཉྙཾ་ཨཱཿ ཧཱུྃ ཨོཾ་བཛྲ་པཱཏྲཾ་ཨཱཿ ཧཱུྃ། དེ་བཞིན་དུ་
སྦྱར་ཏེ། པུ ཨཱ་ལོ་ཀེ གཎྛེ། ནཻ་ཝི་དྱཤབྡ་ཨཱཿ ཧཱུཾ། ཨོཾ་དྷརྨ་ར་ཎི་སོགས་བརྗོད་པས་བྱིན་དབབ། སྐྱབས་ཡུལ་གསལ་བཏབ་སྟེ། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་
བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ༴ དམ་པའི་ཆོས་རྣམས་ལ༴ འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་

དང་༑ སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྡོ་རྗེ་ཁྱུང་ཁྲ་བསྒོམ་པར་བགྱིའོ། །ལན་གསུམ། སེམས་ཅན་ཐམས་ཅད་བདེ་བ་དང་ཞེས་སོགས་ཚད་མེད་བཞི་བསྒོམ། སྭ་བྷཱ་ཝས་སྦྱང་། སྟོང་
པའི་ངང་ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཕུ ཡོངས་སུ་གྱུར་པ་ལས་ཀླུ་ཆེན་པོ་བརྒྱད་ཀྱི་ངོ་བོ་སྦྲུལ་སྣ་ཚོགས་ཀྱི་གདེངས་ཀ་དང་བཅས་པའི་སྟེང་དུ་ཁྲྀ་ཁ་དོག་ལྔའི་མདངས་དང་ལྡན་པ་ཞིག་ཏུ་གྱུར། དེ་ལས་འོད་ཟེར་
འཕྲོས་སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས་རང་ཉིད་ཡེ་ཤེས་ཀྱི་ཁྱུང་ཁྲ་ཞལ་གཅིག་ཕྱག་གཉིས་ཙོག་པུ་འགྱིང་བག་དང་ལྡན་པས་བཞུགས་པའི་བརླ་གཉིས་མན་ཆད་སའི་རང་བཞིན་སེར་པོ། ལྟེ་བ་ཆུའི་རང་བཞིན་དཀར་པོ། སྟོད་
མེའི་རང་བཞིན་དམར་པོ། མགོ་བོ་རླང་གི་རང་བཞིན་སྔོན་པོ། སྤྱི་བོ་དང་འདབ་གཤོག་ནམ་མཁའི་རང་བཞིན་ཁ་དོག་སྣ་ཚོགས་པ། རྭ་དང་མཆུ་སྡེར་རྣོ་བ། དམར་ལ་འཁྲུགས་པའི་སྤྱན་གསུམ་དང་ལྡན་པ། ཕྱག་གཡས་པས་ཀླུའི་རྒྱལ་པོའི་གཙུག་
ནས་ཡིད་བཞིན་གྱི་ནོར་བུ་རིན་པོ་ཆེ་འཁྲོགས་ཏེ་རྭ་གཡས་པའི་ནམ་མཁར་བཞག་ནས་སྒྲབ་པ་པོ་ལ་དངོས་གྲུབ་སྟེར་ཞིང་སྐྱབས་སྦྱིན་གྱི་ཕྱག་རྒྱ་མཛད་པ། ཕྱག་གཡོན་པས་གདུག་པ་ཅན་ཚར་གཅོད་ཅིང་སྲེག་པར་བྱེད་པའི་སྡིགས་མཛུབ་ཐུགས་ཀར་
འཛིན་པ་རིན་པོ་ཆེ་དང་སྦྲུལ་གྱིས་བརྒྱན་ཞིང་། སྐུ་ཚད་རི་རབ་ལྟ་བུའི་བ་སྤུའི་བུ་ག་ནས་འོད་ཟེར་འཕྲོ་བ། ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསྒོམ། དེའི་མགྲིན་པའི་ནང་དུ་པད་ཟླའི་གདན་གྱི་སྟེང་དུ་དབུས་སུ་སངས་རྒྱས་ཀྱི་ཁྱུང་དཀར་

༄༅། །པོ། ཤར་དུ་རྡོ་རྗེའི་ཁྱུང་སྔོན་པོ། ལྷོར་རིན་ཆེན་ཁྱུང་སེར་པོ། ནུབ་ཏུ་པདྨའི་ཁྱུང་དམར་པོ། བྱང་དུ་ལས་ཀྱི་ཁྱུང་ལྗང་གུ། ཐམས་ཅད་ཀྱང་ཞལ་གཅིག་ཕྱག་གཉིས་པ། གཡས་པ་རྣམས་ཀྱིས་འཁོར་ལོ། རྡོ་རྗེ། རིན་
པོ་ཆེ། པདྨ། རལ་གྲི་རྣམས་ནམ་མཁའ་ལ་འཕྱར་ཞིང་གཡོན་པས་རང་མདོག་དང་མཐུན་པའི་སྦྲུལ་བཟུང་ནས་ཞལ་དུ་གསོལ་ཞིང་སྡིགས་མཛུབ་ཐུགས་ཀར་མཛད་ནས་ཞལ་ནང་དུ་ཕྱོགས་ནས་བཞུགས་པ། གཙོ་བོའི་ཐུགས་ཀར་པདྨ་ཟླའི་སྟེང་དུ་ཨོཾ་
དཀར་པོ། ཤར་དུ་པཾ་སྔོན་པོ། ལྷོར་ཀྱྀ་སེར་པོ། ནུབ་ཏུ་སྭཱ་དམར་པོ། བྱང་དུ་ཧཱ་ལྗང་གུ་རྣམས་ཆོས་སྐོར་དུ་བཞེངས་པ། ཁྱུང་གཙོ་བོ་དང་མགྲིན་པའི་ཁྱུང་ལྔའི་གནས་གསུམ་དུ་ཨོཾ་ཨཱཿ ཧཱུཾ་བཀོད་པ་ལས་འོད་ཟེར་འཕྲོས་པས་རང་བཞིན་གྱི་གནས་
ནས་ཡེ་ཤེས་པ་ག་རུ་ཌ་ས་པ་རི་ཝཱ་ར་བཛྲ་ས་མཱ་ཛཿས་སྤྱན་དྲང་། ཨོཾ་ཨཉྙཾ་ནས་ཤབྡའི་བར་གྱིས་མཆོད། ཛཿ ཧཱུཾ་བཾ་ཧོཿ ས་གཉིས་སུ་མེད་པར་བསྟིམ། བསྐྱེད་རིམ་བརྟན་པའི་ངང་ནས་བཟླས་པ་བྱ་སྟེ། ཨོཾ་པཀྵི་སྭཱ་ཧཱ། ཞེས་ཅི་ནུས་བཟླ། ཐུན་6LI
འཇོག་ཁར་མཆོད་པ་རྣམ་ལྔས་མཆོད། བསྟོད་པ་འོག་ནས་འབྱུང་བས་བསྟོད། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཀླུ་དང་ས་བདག་གི་གནོད་པ་ཐམས་ཅད་ཞི་བར་
བྱིན་གྱིས་བརླབ་ཏུ་གསོལ། །ཞེས་གསོལ་བ་བཏབ། དགེ་བ་བསྔོ། གལ་ཏེ་བདག་བསྐྱེད་རྐྱང་པ་བྱེད་ན་སྐྱབས་འགྲོ་ནས་འདིའི་བར་བྱས་པས་དོན་འགྲུབ་བོ། །མདུན་བསྐྱེད་ནི། ཚོམ་བུ་བསང་སྦྱང་། སྟོང་པའི་ངང་ལས་ཞེས་པ་ནས་གཉིས་སུ་མེད་

པར་ཐིམ་གྱི་བར་གོང་གི་བདག་བསྐྱེད་ཀྱི་སྐབས་བཞིན་ལ་རང་ཉིད་ཅེས་པ་དོར་བ་མ་གཏོགས་འདྲའོ། །དེ་ནས་མཆོད་པ་ཁ་གསོས། བསང་སྦྱང་བྱིན་རླབས་གོང་ལྟར་ལས། བཛྲ་ག་རུ་ཌ་ས་པ་རི་ཝཱ་ར་རེ་རེ་མགོར་སྦྱར་བའི་ཨཉྙཾ་ནས་ཤབྡའི་བར་གྱིས་
མཆོད༑ །འབྱུང་ལྔའི་རང་བཞིན་འབྱུང་ཆེན་ལྔ་ལ་དབང་། །ཀུན་ཏུ་སྦྱར་བྱེད་རྡོ་རྗེའི་འདབ་གཤོག་ཅན། ཀླུ་ཡི་དཔལ་འཕྲོག་ལྷ་མིའི་དཔལ་གྱུར་པ། །རྡོ་རྗེ་ནམ་མཁའ་ལྡིང་ལ་ཕྱག་འཚལ་ལོ། །ཞེས་བསྟོད། གཏོར་མ་བསང་སྦྱང་། སྟོང་པའི་ངང་
ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བར་གཏོར་མ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུཾ་ལན་གསུམ་གྱིས་བྱིན་གྱིས་བརླབ། ཨོཾ་པཀྵི་སྭཱ་ཧཱ། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་
ཐབས་
གྱིས་ཕུལ། སྔར་བཞིན་མཆོད་བསྟོད་བྱ། མདུན་བསྐྱེད་ལ་དམིགས་པའི་བཟླས་པ་ཅུང་ཟད་བྱ། དེ་ནས་སློབ་མ་རྣམས་པོས་ཁྲུས་དང་ཕྱག་བྱས་གྲལ་ལ་འཁོད་པ་ལ། མེ་ཏོག་བཀྱེ་བསྡུ་གྲུབ་ནས། འོ་ནམ་མཁའ་དང་མཉམ་པའི་སེམས་ཅན་ཐམས་
བཏུས་
ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྗེས་སུ་གནང་བ་གསན་ལ་དོན་ཉམས་སུ་བཞེས་སྙམ་པ་བསམ་པ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་གསལ་བཏབ་ནས་གསན་འཚལ། དེ་ལ་གསན་པར་བྱ་བའི་ཆོས་ནི་
འདིར་སྐབས་སུ་བབ་པ་དཔལ་དུས་ཀྱི་འཁོར་ལོ་ནས་བཤད་པའི་ཐུན་མོང་མ་ཡིན་པའི་ལྷ་གསུམ་གྱི་ནང་ནས་བརྟན་གཡོའི་དུག་ཞི་བར་བྱེད་པའི་མཁའ་ལྡིང་རྡོ་རྗེ་ཁྱུང་ཁྲ་དཔལ་ས་སྐྱ་པའི་གསེར་ཆོས་ཀྱི་ནང་ཚན་དུ་གྱུར་པ་དེ་ཉིད་ཀྱི་རྗེས་སུ་གནང་བ་སྒྲུབ་

༄༅། །པར་བྱེད་པ་ལ། སློབ་དཔོན་གྱིས་བགྱི་བར་འོས་པ་ཐམས་ཅད་ཉེ་བར་གྲུབ་ནས་ཁྱེད་རང་རྣམས་ཀྱི་ངོ་སྐལ་དུ་གྱུར་པ་སློབ་མའི་བྱ་བ་ལ། ཐོག་མར་སློབ་དཔོན་དང་རྡོ་རྗེ་ཁྱུང་ཁྲ་ཐ་མི་དད་པ་ལ་རྗེས་སུ་གནང་བ་ཞུ་བའི་ཡོན་དུ་
མཎྜལ་འབུལ་བར་ཞུ། ཞེས་འབུལ་དུ་གཞུག དེ་ལྟར་མཎྜལ་ཕུལ་ནས་སྙིམས་པ་མེ་ཏོག་དང་བཅས་ཐལ་མོ་སྦྱར་ནས་གསོལ་བ་འདེབས་པ་འདིའི་རྗེས་ཟློས་མཛོད། ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམ་སྦྱོང་བ། །དེ་རིང་བཤད་
པའི་རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། །ཁྱེད་ཞབས་པདྨོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདག་ལའང་གནང་བར་མཛོད། །ལན་གསུམ། རྒྱུད་དག་པའི་
གཔ་
སླད་དུ་དམིགས་པ་འདི་བཞིན་མཛོད། མདུན་གྱི་ནམ་མཁར་བླ་མ་དང་རྡོ་རྗེ་ཁྱུང་ཁྲ་ཐ་མི་དད་པ་ལ་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་སེམས་ཀྱིས་བསྐོར་བ་མངོན་སུམ་ལྟ་བུར་བཞུགས་པའི་སྤྱན་སྔར་ཡན་ལག་བདུན་པ་བགྱིད་སྙམ་པས་
འདིའི་རྗེས་ཟློས་ལན་གསུམ་མཛོད། དཀོན་མཆོག་གསུམ་ལ་སོགས། སླར་ཡང་ཐུན་མོང་མ་ཡིན་པའི་གསོལ་བ་གདབ་པ་འདིའི་རྗེས་ཟློས་མཛོད། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ༑ སློབ་དཔོན་བདག་ལ་དགོངས་སུ་གསོལ། བདག་ལ་མཁའ་ལྡིང་རྡོ་རྗེ་ཁྱུང་ཁྲའི་རྗེས་སུ་གནང་བ་མ་ལུས་པ་སྩལ་དུ་གསོལ། ཞེས་པ་རྣམས་སྔོན་འགྲོ་ཡིན། དངོས་གཞི་སྐུའི་རྗེས་གནང་གི་སླད་དུ་སློབ་དཔོན་ལ་རྡོ་རྗེ་ཁྱུང་ཁྲ་དངོས་ཡིན་སྙམ་

པའི་མོས་གུས་བྱས་པའི་རྐྱེན་གྱིས་སློབ་དཔོན་གྱིས་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ལ་ཕོག།་གཉིས་ཀའི་ཐུགས་ཀ་ནས་འོད་ཟེར་ཉི་མ་ཤར་བ་ལྟ་བུ་འཕྲོས། ཁྱེད་རང་རྣམས་ཀྱི་ལུས་ལ་ཕོག་པས་ཚེ་ཐོག་མ་མེད་པ་ནས་བསགས་པའི་སྡིག་
སྒྲིབ་སྦྱངས་ནས་ལུས་འོད་ཀྱི་ཕུང་པོར་གྱུར་པ་དེ་ཉིད་ལ་དམིགས་ཏེ། ཨོཾ་སྭ་བྷཱ་བ་ནས་ཧཾ་ཞེས་པས་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་མི་དམིགས་པའི་སྟོང་ཉིད་འོད་གསལ་ནམ་མཁའ་ལྟ་བུར་གྱུར་པའི་མོས་པ་
མཛོད༑ སྟོང་པའི་ངང་ལས་ཞེས་པ་ནས་ཆོས་སྐོར་དུ་ཞེས་པའི་བར་བདག་བསྐྱེད་ལས་རང་ཉིད་ཅེས་པའི་ཚབ་ཏུ་ཁྱེད་རང་རྣམས་ཞེས་བརྗོད། སླར་ཡང་སློབ་དཔོན་བདུན་བསྐྱེད་དང་བཅས་པའི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས་པས་
ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་ཐུགས་རྒྱུད་བསྐལ་བས། དེ་དག་གི་ཐུགས་ཀ་དང་། ཁྱད་པར་མཁའ་སྤྱོད་ཀྱི་གནས་ནས་རྡོ་རྗེ་ཁྱུང་ཁྲའི་ལྷ་ཚོགས་སྐུ་ཆེ་བ་རི་རབ་ཙམ། བར་པ་མི་ཚད་ཙམ། ཆུང་བ་རྡུལ་ཕྲན་ཙམ་བསམ་གྱིས་མི་
ཁྱབ་པ་སྤྱན་དྲངས། ཁྱེད་རང་རྣམས་ལྷར་གསལ་བའི་སྤྱི་བོའི་གཙུག། དབང་པོའི་སྒོ། བ་སྤུའི་བུ་ག་ནས་རྡོ་ཚན་ལ་ཁ་བ་བབ་པ་བཞིན་དུ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་མཛོད། ཅེས་བརྗོད་ལ་གུ་གུལ་གྱིས་བདུག རོལ་མོ་བྱ་
ཞིང་རྩ་སྔགས་ཀྱི་མཐར་ཨཱ་བེ་ཤ་ཡ་ཨཿཨཱཿ ཞེས་ཡང་ཡང་བརྗོད། དེས་རྡོ་རྗེ་ཁྱུང་ཁྲའི་སྐུའི་རྗེས་སུ་གནང་བ་ཐོབ། ལུས་ཀྱི་སྒོ་ནས་བསགས་པའི་འགལ་རྐྱེན་བར་ཆད་ཀླུ་དང་ས་བདག་གི་གནོད་པ་ཐམས་ཅད་ཞི་བར་བྱས་ནས་རྡོ་རྗེ་ཁྱུང་གི་སྐུ་དང་

༄༅། །ནུས་པ་མཉམ་པར་བྱས་པའི་མོས་པ་མཛོད། རྗེས་སུ་བཟླས་པའི་ལུང་གི་སླད་དུ་དམིགས་པ་འདི་བཞིན་མཛོད། སློབ་དཔོན་ལ་མོས་གུས་བྱས་པས་སློབ་དཔོན་གྱི་མགྲིན་པའི་ནང་གི་ཁྱུང་ཐུགས་ཀའི་ཡི་གེ་དང་བཅས་པ་ལས་
འོད་ཟེར་ཕྱོགས་བཅུར་འཕྲོས། བླ་མ་ཡི་དམ་རྒྱལ་བ་སྲས་དང་བཅས་པའི་ནུས་པ་མཐུ་སྟོབས་ཡོན་ཏན་གྱི་ཚོགས་ཇི་སྙེད་ཡོད་པ་ཐམས་ཅད་འོད་ཟེར་གྱི་རྣམ་པར་སྤྱན་དྲངས། ཁྱེད་རང་རྣམས་ཀྱི་མགྲིན་པ་དང་སྙིང་གར་ཐིམ། ཡང་སློབ་དཔོན་གྱི་
མགྲིན་པའི་ཁྱུང་ཐུགས་ཀའི་ཡིག་འབྲུ་དང་བཅས་པ་ལས་དེ་འདྲ་བ་གཉིས་པ་རེ་རེ་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་། ཁྱེད་རང་རྣམས་ཀྱི་མགྲིན་པའི་ནང་གི་ཁྱུང་ཐུགས་ཀའི་ཡི་གེ་དང་བཅས་པ་ལ་སོ་སོར་ཐིམ་པས། སྔར་བས་ཀྱང་རྣམ་པ་
གསལ་བ། རྣམ་དག་དྲན་པ། ང་རྒྱལ་བརྟན་པའི་མཐུ་སྟོབས་ཡོན་ཏན་ཕུན་སུམ་ཚོགས་པའི་སྐུར་གྱུར་པར་མོས་ནས་སྔགས་འདིའི་རྗེས་ཟློས་མཛོད། ཨོཾ་པཀྵི་སྭཱ་ཧཱ། ཞེས་བརྒྱ་རྩ་བརྒྱད་ཀྱི་རྗེས་ཟློས་བྱ། དེ་ལྟར་བཟླས་པས་དང་པོས་རྒྱུད་བྱིན་གྱིས་
བརླབས། གཉིས་པས་དབྱེར་མེད་དུ་བྱས། གསུམ་པ་མན་ཆད་ཀྱིས་བརྟན་པར་མོས་པས་དྲིན་ལན་དུ་མེ་ཏོག་གཏོར་བས་འདིའི་རྗེས་ཟློས་མཛོད། བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་འགོ་བར་མཛོད། །ལན་གསུམ། སློབ་
དཔོན་གྱི་ཁྱེད་རང་རྣམས་ཀྱིས་ཕུལ་བའི་མེ་ཏོག་གི་ཕྲེང་བ་སྔགས་ཀྱི་ཕྲེང་བར་བྱིན་གྱིས་བརླབས་ནས་ཕུལ་བའི་མོས་པ་མཛོད། བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་འགོ་བར་མཛོད། །བཅོམ་ལྡན་འདས་ཀྱི་བྱིན་རླབས་ནི། །འདི་

ལ་འགོ་བར་མཛད་དུ་གསོལ། །སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། །རིག་པ་འཛིན་པ་འདི་རྣམས་ཀྱི་རྒྱུད་ལ་རྡོ་རྗེ་ཁྱུང་ཁྲའི་གསང་སྔགས་ཀྱི་བྱིན་རླབས་མ་ལུས་པ་འཇུག་པར་གྱུར་ཅིག། ཡི་དམ་དུ་
འཛིན་པ་དང་དམ་བཅའ་བའི་སླད་དུ་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྡོ་རྗེ་ཁྱུད་ཁྲ་ཡི་དམ་དུ་བཟུང་སྙམ་པས་འདིའི་རྗེས་ཟློས་ལན་གསུམ་མཛོད། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་
བས༑ དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་མཁའ་ལྡིང་རྡོ་རྗེ་ཁྱུང་ཁྲ་ཡི་དམ་གྱི་ལྷར་བཟུང་བར་བགྱིའོ། །དེས་རྡོ་རྗེ་ཁྱུང་ཁྲའི་གསུང་གི་རྗེས་སུ་གནང་བ་ཐོབ། ངག་གི་སྒོ་ནས་བསགས་པའི་འགལ་རྐྱེན་བར་ཆད་ཀླུ་དང་
ས་བདག་གི་གནོད་པ་ཞི་བར་བྱས། རྡོ་རྗེ་ཁྱུང་ཁྲའི་གསུང་དང་ནུས་པ་མཉམ་པར་བྱས་པའི་མོས་པ་མཛོད། བྱིན་གྱིས་བརླབ་པའི་ལུང་ངམ། ཐུགས་ཀྱི་རྗེས་གནང་གི་སླད་དུ་དམིགས་པ་འདི་བཞིན་མཛོད། སློབ་དཔོན་ལ་མོས་གུས་བྱས་པའི་རྐྱེན་གྱིས་
ཐུགས་ཀ་ནས་འོད་ཟེར་འཕྲོས། མདུན་བསྐྱེད་ལ་ཕོག་པས་མདུན་བསྐྱེད་ཀྱི་ཐུགས་ཀ་ནས་རྡོ་རྗེ་ཁྱུང་གི་སྐ་ཐེབ་སོར་གྱི་ཚད་ཙམ་རྒྱང་གིས་བྱེ་ནས་བྱོན་པ། ཁྱེད་རང་རྣམས་ཀྱི་སྙིང་གར་ཐིམ་པ་དེ་ཉིད་ལ་དམིགས་པ་གཏད་པས་གདན་འོད་ཟེར་གྱི་རྣམ་པར་
གྱུར་ནས་རང་ལ་ཐིམ། རང་ཉིད་ཐུགས་ཀའི་ས་བོན་ལ་ཐིམ། དེ་ཡང་ནམ་མཁའ་ལ་འཇའ་ཡལ་བ་ལྟར་ཡལ་བས་རང་བཞིན་གཉིས་སྣང་གིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་ཉིད་འོད་གསལ་ནམ་མཁའ་ལྟ་བུ་བདེ་

༄༅། །སྟོང་དབྱེར་མེད་ཀྱི་དེ་བཞིན་ཉིད་རྒྱུད་ལ་སྐྱེས་པར་མོས་ནས།དེའི་ངང་ལ་ཅུང་ཟད་མཉམ་པར་འཇོག་པར་ཞུ། དེས་རྡོ་རྗེ་ཁྱུང་ཁྲའི་ཐུགས་ཀྱི་རྗེས་སུ་གནང་བ་ཐོབ། སེམས་ཀྱི་སྒོ་ནས་བསགས་པའི་འགལ་རྐྱེན་བར་ཆད་ཀླུ་
དང་ས་བདག་གི་གནོད་པ་ཐམས་ཅད་ཞི་བར་བྱས། རྡོ་རྗེ་ཁྱུང་ཁྲའི་ཐུགས་དང་ནུས་པ་མཉམ་པར་བྱས་པའི་མོས་པ་མཛོད། དེ་ནས་སྤྲོ་ན་གཏོར་མའི་བཀའ་བསྒོ་བ་ཡང་སྤྱི་ལྟར་བྱའོ། །སྐབས་འདིར་སྒོམ་ལུང་གི་དམིགས་པ་ཕོག དེས་རྗེས་གནང་གི་
དངོས་གཞི་གྲུབ་ནས་གནས་སྐབས་དེ་དག་ཏུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་ཏུ་འཛིན་པར་བགྱིའོ་སྙམ་པས་འདིའི་རྗེས་ཟློས་མཛོད། གཙོ་བོ་སོགས། རྗེས་གནང་དང་སྒོམ་ལུང་ཐོབ་པའི་གཏང་རག་ཏུ་མཎྜལ་འབུལ་བར་ཞུ། ཞེས་
ཕུལ༑ མཎྜལ་དུ་མ་ཟད་ལུས་ལོངས་སྤྱོད་ཐམས་ཅད་ཀྱང་འབུལ་ན། ཆ་ཤས་ནས་ལོངས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་སོགས་བྱ། དེས་ཟབ་པ་ལས་ཀྱང་ཆེས་ཟབ་པ་རྡོ་རྗེ་ཁྱུང་ཁྲའི་རྗེས་གནང་སྒོམ་ལུང་དང་བཅས་པ་
ཐོབ་པས་རང་གཞན་གྱི་དོན་རྒྱ་ཆེན་པོ་མཛད་པར་ཞུ། བསོད་ནམས་འདི་ཡིས་སོགས་བརྗོད། སློབ་མ་རྣམས་བཏང་། རྗེས་ལ་མཆོད་པ་རྣམས་ཁ་གསོས། བསང་སྦྱང་བྱིན་གྱིས་བརླབ། མཚན་སྔགས་སྔོན་འགྲོའི་ཆུ་གཉིས་ཉེར་སྤྱོད་རོལ་མོ་དང་
བཅས་པས་མཆོད། སྔར་བཞིན་བསྟོད། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་བཏབ། ཡིག་བརྒྱ་ལན་གསུམ། མ་འབྱོར་པ་དང་སོགས་ཀྱིས་ནོངས་

པ་བཟོད་པར་གསོལ། ཙཀ་ལི་ཡོད་ན་བརྟན་བཞུགས། བཛྲ་མུ༔ ཚོམ་བུའི་ཡེ་ཤེས་པ་གཤེགས། དམ་ཚིག་པ་རང་ལ་བསྡུ། དགེ་བ་བསྔོ་ཞིང་བཀྲ་ཤིས་རྒྱས་པར་བྱའོ། །དེ་ལྟར་ཀླུ་གཉན་ས་བདག་ཀུན་གྱི་གཤེད། །མཁའ་ལྡིང་རྡོ་རྗེ་ཁྱུང་གི་སྒྲུབ་
པའི་ཐབས། །རྗེས་གནང་དང་བཅས་གོ་བདེ་བཀླག་ཆོག་ཏུ། །བཀོད་དགེས་བརྟན་གཡོའི་དུག་ཀུན་ཞི་གྱུར་ཅིག །ཅེས་པ་མཁའ་ལྡིང་རྡོ་རྗེ་ཁྱུང་ཁྲའི་རྗེས་གནང་བྱ་ཚུལ་གོ་བདེ་བཀླག་ཆོག་ཏུ་བཀོད་པ་བཀླགས་པས་དོན་གྲུབ་ཅེས་བྱ་བ་འདི་ཡང་རྗེ་བླ་མ་
མཁྱེན་རབ་མཚན་ཅན་གྱི་ཞབས་དྲུང་དུ་གདམས་པ་འདི་ལན་དུ་མའི་བར་དུ་ཐོབ་པའི་གསུང་རྒྱུན་ཕྱག་བཞེས་ཉམས་པ་མེད་པ་རྣམས་བརྗོད་པར་ཕངས་ཏེ་ཞབས་རྡུལ་རིང་དུ་བརྟེན་ཅིང་སྐྱ་དྲིན་ཁོ་ནས་འཚོ་བའི་བྱ་བྲལ་བ་ལྷུན་གྲུབ་ཀྱིས་རང་གི་དྲན་པ་གསོ་བ་
དང་སྐལ་བ་མཉམ་པ་དག་ལ་ཕན་པའི་བསམ་པས་བྲིས་པ་འདིས་ཀྱང་སེམས་ཅན་ཐམས་ཅད་ཀླུ་དང་ས་བདག་གི་འཇིགས་པ་ལས་ཐར་བར་གྱུར་ཅིག། ༈ །།རྐྱེན་སེལ་ལྟ་བུར་གཏོར་མའི་བཀའ་བསྒོ་བྱེད་པར་འདོད་ན། ཐུགས་ཀྱི་རྗེས་གནང་གི་
མཇུག་ཏུ། གཏོར་མ་འདི་ཉིད་ཡེ་ཤེས་རྡོ་རྗེ་ཁྱུང་ཁྲར་གསལ་བའི་སྟེང་གི་ནམ་མཁར་རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་རྣམས་མངོན་
སུམ་དུ་བཞུགས་པའི་མོས་པ་མཛོད། རྡོ་རྗེ་འཆང་། ཆོས་རྒྱལ་ཟླ་བ་བཟང་པོ། འཇམ་དཔལ་གྲགས་པ། པདྨ་དཀར་པོ། དུས་ཞབས་པ་ཆེ་ཆུང་གཉིས། ཏཻ་ལོ་པ། ནཱ་རོ་བ། ཕམ་མཐིང་པ་སྐུ་མཆེད། མལ་ལོ་ཙཱ་བ་བློ་གྲོས་གྲགས་པ། རྗེ་

༄༅། །བཙུན་བརྩེ་བ་ཆེན་པོ།སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་རྒྱལ་མཚན། འཇམ་དབྱངས་ས་སྐྱ་པཎྜི་ཏ། ཆོས་ཀྱི་རྒྱལ་པོ་འཕགས་པ་རིན་པོ་ཆེ། ཞང་དཀོན་མཆོག་དཔལ། རྒྱལ་བ་བྲག་ཕུག་པ།
ཁྲོད་པ་བློ་གྲོས་བརྟན་པ། ཆོས་རྗེ་དཔལ་ལྡན་ཚུལ་ཁྲིམས། ཤར་ཆེན་ཡེ་ཤེས་རྒྱལ་མཚན། ངོར་ཆེན་རྡོ་རྗེ་འཆང་། གུ་གེ་པཎ་ཆེན་གྲགས་པ་རྒྱལ་མཚན། མཁན་ཆེན་བསོད་ནམས་ལྷུན་གྲུབ། རྒྱལ་བ་ལྷ་མཆོག་སེང་གེ །རྡོ་རྗེ་འཆང་སངས་རྒྱས་
སེང་གེ །པཎ་ཆེན་ནམ་མཁའ་དཔལ་བཟང་། ཁྲི་ཆེན་ཀུན་དགའ་བསོད་ནམས་ལྷུན་གྲུབ། མཁྱེན་རབ་བསྟན་འཛིན་བཟང་པོ། མཁྱེན་རབ་བྱམས་པ་ངག་དབང་ལྷུན་གྲུབ། རྨོར་ཆེན་ཀུན་དགའ་ལྷུན་གྲུབ། གནས་གསར་བ་ཀུན་དགའ་ལེགས་པའི་
འབྱུང་གནས། འཇམ་མགོན་ཀུན་དགའ་བློ་གྲོས། བྱམས་པ་ནམ་མཁའ་འཆི་མེད། བདག་གི་དྲིན་ཅན་རྩ་བའི་བླ་མ་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་བཀྲ་ཤིས་གྲགས་པའི་རྒྱལ་མཚན་དཔལ་བཟང་པོ་ལ་སོགས་པའི་རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་དམ་པ་རྣམས་དང་། དཔལ་ཡེ་ཤེས་ཀྱི་རྡོ་རྗེ་ཁྱུང་ཁྲའི་ལྷ་ཚོགས་རྣམས་ཀྱིས་རྡོ་རྗེ་སློབ་མ་འདི་རྣམས་ཀྱི་ལུས་ངག་ཡིད་གསུམ་གྱི་བར་ཆད་ཐམས་ཅད་ཞི་བ་དང་། མཐུན་རྐྱེན་ཚེ་དང་བསོད་ནམས་རྒྱས་པར་མཛད་དུ་
གསོལ༑ མདོར་ན་མཆོག་ཐུན་མོང་གི་དངོས་གྲུབ་ཐོབ་པར་བྱིན་གྱིས་བརླབ་ཏུ་གསོལ། ཞེས་དང་། སངས་རྒྱས་རྣམས་ནི་ཐམས་ཅད་ཀྱི། །སྐུ་གསུང་ཐུགས་ཀྱིས་བྱིན་རླབས་ཤིང་། །དངོས་གྲུབ་རྣམ་གཉིས་འབྱུང་བའི་གནས། །གཏོར་མའི་དབང་

སྐུར་སྦྱིན་པར་བྱ། ། ཨོཾ་བལིཾ་སྭཱ་ཧཱ། མཐར་གཏོར་མ་དཔལ་རྡོ་རྗེ་ཁྱུང་ཁྲར་གསལ་བ་དེ་ཉིད་ཁྱེད་རང་རྣམས་ཀྱི་སྤྱི་བོ་ནས་ཐིམ་པས་རྒྱུད་བྱིན་གྱི་གྱིས་བརླབས་པར་མོས་པ་མཛོད། ཛཿ ཧཱུཾ་བཾ་ཧོཿ ཞེས་བརྗོད། མངྒལཾ་བྷ་བ་ཏུ།། །།

༄༅། །བཅོམ་ལྡན་འདས་རྡོ་རྗེ་ཁྱུང་ཁྲའི་སྒྲུབ་ཐབས་ལས་ཚོགས་རྗེས་གནང་དང་བཅས་པའི་སྐོར་རྣམས་བཞུགས་སོ།། དུས་འཁོར་མན་ངག་ལུགས།

༄༅། །དཔལ་ས་སྐྱའི་ཁྱུང་པོད་ལས། དཀར་ཆག་ཐུབ་བསྟན་མི་མཇེད་མ་ཞེས་བྱ་བ། ན་མཿ ཤྲཱི་ག་རུ་ཌཱ་ཡ། ཐུབ་པའི་བསྟན་པ་མི་མཇེད་འཇིག་རྟེན་ཁམས། །གླིང་མཆོག་ལྷོ་ཡི་
འཛམ་གླིང་དག་པ་ན། །རྒྱུད་ཀྱི་རྒྱལ་པོ་དཔལ་ལྡན་དུས་འཁོར་བཞུགས། །དོན་འགྲེལ་ལས་ཚོགས་མང་ཞིང་མན་ངག་ཡོད། །ནཱ་རོ་པ་ནས་བརྒྱུད་པ་མ་འདྲེས་པ། །ས་སྐྱ་འཁོན་གྱི་གདུང་རབས་མན་ངག་
འདི༑ །ཀུན་ལ་མེད་པས་གདམས་པ་དམ་པར་གྱིས། །གཡོ་སྐྱ་ཟོལ་ཟོག་ཅན་ལ་ཤོར་ར་རེ། །རིན་ཆེན་གསེར་གྱིས་བསླུ་ཡང་རབ་ཏུ་གསང་། །བླ་མའི་བཀའ་རྒྱ་ཡོད་པས་ཀུན་ལ་གསང་། །འདིར་བཅོམ་
ལྡན་འདས་དུས་ཀྱི་འཁོར་ལོ་ཁྲོས་པའི་ངོ་བོ། རྡོ་རྗེ་ཁྱུང་ཁྲའི་སྒོམ་བཟླས་བྱེད་པར་འདོད་པས་གནས་ཡིད་དང་མཐུན་པར། བསྙེན་སྒྲུབ་སྔོན་དུ་སོང་ནས་སྦྱོར་བ་ལས་ཚོགས་ལ་བྱ་ནད་ཁྱི་སྨྱོན་གནམ་_དྲང་སྲོང་

༄༅། །གསུམ་གྱི་བཅོས་ཐབས། དུག་བཅོས་ཐབས། དུག་བསྟེན་པའི་མན་ངག ས་བདག་བཅོས་པའི་ཐབས། ལྷོག་པ། སྡིག་པ། སྦྲུལ། སྲེ་མོང་རྣམས་ཀྱིས་སོ་བཏབ་པ་བཅོས་ཐབས། ཐོག་སྲུང་བ་དང་། བཅོས་པའི་
མན་ངག ནད་རིགས་བཞི་བརྒྱ་རྩ་བཞི་ལ་མན་ངག་གིས་བཅོས་ཐབས། བུམ་པའི་ཆོ་ག་དང་། གཏོར་མའི་ཆོ་ག་དང་། སྦྱིན་སྲེག་གི་ཆོ་ག་དང་། རྗེས་སུ་གནང་བའི་ཆོ་ག་དང་། བསྟོད་པ་ལ་སོགས་པའི་ལས་ཚོགས་རྒྱས་པ་རྣམས་ནི་འགྲོ་མགོན་
ཆོས་རྒྱལ་འཕགས་པས་མཛད་ཅིང་། ལས་མཐའ་སོ་སོ་དང་། ཞལ་ཤེས་མན་ངག་གི་གསལ་ཁ་རྣམས་ནི་ཁོ་སྔགས་འཆང་གཟུང་ལ་དཔལ་བ་བོས་བྱས་སོ། །འདི་རྗེ་བཙུན་ས་སྐྱ་པ་ཡབ་སྲས་རྣམས་ཀྱི་གསེར་ཆོས་ལགས་པས་དབང་དང་རྗེས་གནང་མ་བྱིན་
པར་དཔེ་ཡང་མ་སྟོན་ཅིག། ༈ །།རྡོ་རྗེ་ཁྱུང་གི་ལས་ཚོགས་ལས་བྱ་བཅོས་ཐབས་བཞུགས་སོ། །ན་མོ་ག་རུ་ཌཱ་ཀི་གུ་རུ་ཌཱ་ཡ། བྱིས་པའི་གདོན་ཆེན་བཅོ་ལྔའི་ནང་ནས་ཛ་མི་ཀའི་བཅོས་ཐབས་འདི་ལ། བརྟག་ཐབས། གསོ་ཐབས། ཕྱི་འཕྲོ་
བཅད་པ་དང་གསུམ། འདི་ནི་སྔགས་པ་ནུས་པ་ཆུང་བའི་དུས་འབྱུང་བ་ཡིན་པས། སྟེང་གདོན་འོག་གདོན་དང་སྡོང་། ཁྱད་པར་འོག་གདོན་དང་སྡོང་བ་ཡིན་ནོ། །དང་པོ་ལ་ཕྱི་ནང་གསང་བ་གསུམ། དང་པོ་ཕྱི་ལ་གསུས་པ་ཆེ། རྐང་ལག་
ཕྲ༑ མིག་ཟླུམ། བཀྲག་མེད། སྐྲ་ངན་ལ་སེར། སེན་མོ་མི་གྲུགས། མཆུ་གཙང་། ཆུ་གྲངས་མང་། ཆུ་བོངས་ཆུང་། ཆུ་ལ་བྱེ་མའམ་ཁྲག་ཡོད། མགོ་བོའི་གླིང་ཆེ། མཐེ་མོ་ཁུ་ཚུར་བྱེད། ལྗིད་ཆུང་། སྐད་ཕྲ། ཁྱད་པར་སྟེང་འོག་བར་

གསུམ་གང་ནས་བཟུང་པའི་ཤ་འབྲོས། སྟོད་སྨད་ལ་ཤ་ཁྲ་དང་ཐིག་ལེ་འབྱུང་། གཉིས་པ་ནང་ལ། མིག་གི་སྟེང་ནས་མར་རྩ་རིས་མདུང་བཙུགས་པ་འདྲ་བ་ནི། སྟོད་ནས་བཟུང་། འོག་ནས་ཁ་སྨད་ནས་བཟུང་བའི། ལུད་པ་འདྲ་བ། བར་ནས་ཉ་རྒྱ་
སྦྲེལ་བར་ནས་བཟུང་བ་ཡིན། བ་འདྲ་བ། ཉུག་པ་སླ། མཚོ་ལ་སླེབས་ནས་ལྡོག་པ་དཀའ། སྤྱིར་རྩ་རིས་མང་བ། སྔོ་ལ་ནག་པ་རྒྱུ་མ་ཁྲག་གིས་བརྒྱངས་པ་འདྲ་བ། ནག་ཐིག་ཀླུ། སེར་ཐིག་ས། དམར་པོ་བཙན། སྔོན་པོ་དམུ། དཀར་པོ་རྒྱལ་པོ་
སོགས་ཀྱིས་རྒྱབ་བརྟེན། བྱ་ཁྱི་གནམ་གསུམ་ཀ་ལ་ཤེས་པར་བྱའོ། །གསུམ་པ་གསང་བའི་རྟགས་ནི། བྱ་རྒྱལ་པོ་གསུམ། བློན་པོ་གསུམ། ཕྱག་ཚང་བ་གསུམ། སོ་པ་གསུམ། ལས་མཁན་དགུ། ཕ་དང་མ་དང་བུས་བཟུང་བ། ནད་ཚད་པ་
Z6I661
འདྲ་བ། རླུང་ནད་ཀྱི་རིགས་བརྟག་པ་དང་རྩ་ལྔས་སྟོན། དང་པོ་རཱ་ཛ་ཏི་པ་བྱ་བ་ཡིན། རྟགས་ལག་པ་དང་མིག་གཡས་ལ་རི་མོ་འོང་། ཐིག་ལེ་ནག་པོ་འབྱུང་། གཉིས་པ་རཱ་ཛ་ན་ག་སྤྱན་ཅེས་བྱ་བ་ཡིན། རྟགས་མིག་དང་ལག་པ་གཡོན་པ་ལ་རི་མོ་
འོང་༑ ཐིག་ལེ་དམར་པོ་འོང་། གསུམ་པ་རཱ་ཛ་ཤིང་བྱ་བ་ཡིན། རྟགས་རྣ་བ་ལ་རི་མོ་ཡལ་ག་མེད་པ་འོང་། རི་མོ་བར་ཆད་པ་ཡོང་། བཞི་པ་བློན་པོ་གསུམ་གྱི། བྱ་བློན་དགུག་པ་བྱ་བ་ཡིན། རྟགས་འཚོགས་མ་ལ་འོང་། ལྔ་པ་བྱ་ཀོདྲིལ་བྱ་བ་
ཡིན༑ རྟགས་སྣ་འགག་ཁ་ཆུ་མི་འོང་། དྲུག་པ་བྱ་རྨུགས་ཟེར། རྟགས་མཐེ་བོང་སྦེད། མིག་སྨད་ནས་སྦེད། བདུན་པ་བྱ་ཟེར་བུ་ངང་ཟེར། རྟགས་ནུ་མ་ཁར་བཅུག་ནས་ངུ་བ་ཡིན། བརྒྱད་པ་སྤུ་ཅན་ཟེར་རྟགས་གོང་བཞིན་ནོ། །དགུ་པ་བྱ་དུར་

༄༅། །ནག་པོ་ཟེར། རྟགས་ནི་སྐྲ་སེར། ཉིན་ངུ་། མཚན་མཚེར། བཅུ་པ་བྱ་ཏྲི་ཀུ་མ། བཅུ་གཅིག་པ་བྱ་དུར་བྱ། བཅུ་གཉིས་པ་བྱ་ཤ་ཟན། རྟགས་བྲང་གཞི་ན། ལག་པ་གཡས་སུ་ཐིག་ལེ་སྔོན་པོ་ཡོང་། རེས་འཁྲུ་རེས་
སྐྱགས། བཅུ་གསུམ་པ་ལས་མཁན་དགུ་ལས་བྱ་ཏྲི་ཤན་ནག་པོ། བྱི་དོར་ནག་པོ། ཁྲམ་གདན་ནག་པོ། རྟགས་ངོ་གདོང་ལ་གཡའ་ཆགས། རྩ་ཕྱིར་འཐོན། ཤ་ནང་དུ་བྲོས། བཅོ་ལྔ་པ་བྱ་དྲིགས་པ་ལུག་ཕུར། གདུང་པ་དང་། རྟགས་བྲང་
རྡུལ༑ ཚ་བ་རེས་སྐྱེ། བཅུ་དགུ་པ་བྱ་གསེར་བྱ་དུ་མ་བྱ་བ་དང་། གཡུ་བྱ་མཚུལ་མ་རྐང་བྱ། རྟགས་སེན་མོ་མི་གྲུགས། ཤ་སྔོ་ནག་ཏུ་འོང་། ཉི་ཤུ་རྩ་གཅིག་པ་ཕས་བཟུང་ན་སྟོད་ནས། མས་བཟུང་ན་སྨད་ནས། བུས་བཟུང་ན་རྐེད་ནས་རྟགས་
གོང་དང་འདྲ། ནད་ཚ་གྲང་། རླུང་བད་ཀན་དང་འབྲེལ་ཚུལ་ནི། སྟོད་ལ་ཐིག་ལེ་དམར་པོ། བློ་ཆུང་ཡོད་ན་ཚད་པ། སྨད་ན་ཐིག་ལེ་སྔོན་པོ། ཆུ་ལོག་ནས་འོ་མར་འོང་ན་གྲང་བ། ལུས་སྦོ། །ལྟོ་¸སྟོད་ལ་ཤ་མཚན་སྣང་ལ་ཤ་མཚན། ཟས་ལོག་ན་
རླུང་༑ ལུས་སྐྲངས། ཆུ་བསྲི། མཆིན་པ་ན། སྙིང་ག་སོགས་ལ་ཤ་མཚན་ཐིག་ལེ་བྱུང་ན་ནད་བད་ཀན་ནོ། །མའི་རུམ་ནས་བཟུང་ན་མུར་གོང་ནས་སྐྲ་གཅིག་ཕྱིས་ལ་བལྟས་པས། ལྷ་བ་མེར་ན་རུམ་ནས་བཟུང་བ་ཡིན་ནོ། །སོས་མི་སོས་བརྟག་པ་
ནི༑ སྐྱེ་དུས་ཁ་སྦུབ་ཏུ་བྱུང་ན་མི་སོས། དྲི་མི་ཞིམ་པ་བྱུང་ན་མི་སོས། རྐང་མཐིལ་དུ་སྨེ་བ་ནག་པོ་བྱུང་ན་མི་སོས། འཛར་འཛེར་མང་ན་མི་སོས། སྤྱིར་ལུས་ཆག་ཚད་དང་མི་ལྡན་ན་མི་སོས། སྐྱོན་དེ་རྣམས་མེད་ན་མན་ངག་བསྟེན་པར་བྱའོ། །

གསོ་བ་ལ་རྟེན་འབྲེལ་རྫས་ཀྱིས་གསོ་བ། ནུས་པ་སྔགས་ཀྱིས་གསོ་བ། རིག་པ་ཡེ་ཤེས་ཀྱིས་གསོ་བའོ། །དང་པོ་ལ་གུ་གུལ། གིའུ་ཝཾ། གླ་རྩི་གསུམ་རྐན་མར་ལ་བསྲེ། མི་ཁྱི་རྟ་གསུམ་གྱི་དྲི་ཆེན། སུག་པ་བསྲེགས་པའི་ཐལ་བ་གསུམ་མཚོག་
སྐུད་ལ་བསྲེ། སྤྱིར་སྨན་ལ། གུ་གུལ། མུ་ཟི། གླ་བ། དྲི་ཆེན། ཁྱི་ལུད། ཕག་བྲུན། ཐར་ནུ། དབྱི་མོང་། རེ་ལྕག མཁན་པ། སྦྲ་རྩ། གིའུ་ཝཾ། ཤིང་ཀུན། ཤུ་དག ཡུང་བ། སྐྱེར་པ། བུལ་ཏོག་རྣམས་ལ་ཁྱུང་སྔགས་ཀྱི་ཆུས
སྦྲེས་པའི་རིལ་བུ་མ་བུ་གཉིས་ཀ་ལ་བཏགས་པར་བྱའོ། །མ་བྱུང་བར་དུ་བཅང་བའི་རྫས་ལ། སྐྱེ་ག སྲིན་བྱ། འུག་པ། བྱི་ལ། སྲེ་མོང་། ཁྱི་ནག རྨ་བྱ། ཟེར་མོ། མཆིལ་པ། ཕག་བྲུན་རྣམས་སོ། །ཤིན་ཏུ་གསང་བའི་རྫས་ལགས་སོ། །
བླློན་པོ་གསུམ་སྦྱོར་དང་། སྔགས་བཟླས་པའི་གསེར་ཡུངས་ཀར་མ་ཉམས་པ། སྒོང་རང་པོ་ཁོང་སྲུང་དུ་བང་མཛོད་བྱའོ། །སྐྱེ་གའི་གསོ་བ། བྱི་ལའི་གསོ་བ། སྲེ་མོང་གི་གསོ་བ་རྣམས་ལ་སྲོག་སྙིང་དང་ལིང་ག་བཅུག་ལ་སྒོ་ལྟག་ཏུ་བཅང་བར་བྱའོ།
གཉིས་པ་ནུས་པ་སྔགས་ཀྱིས་གསོ་བ་ལ། རང་ཁྱུང་གི་མངོན་རྟོགས་བཞིན་དུ་རྩ་སྔགས་བཟླས། སྔགས་ཆུའམ། མར་གང་རུང་ལ། མཆིལ་མ་ཁྱུང་གི་ཚོགས་ནད་རིགས་དང་བསྟུན། རིལ་བུ་རི་རབ་སྨན་རིལ་བུ་རྫས་ཁྱུང་སྒྲུབ་བྱེད་པ་རྣམས་ཞལ་ལས་ཤེས་
སོ༑ ཙམ་གྱི་ཁྱུང་། །བསྟིམས་ཏེ་ཁོང་དུ་གཏང་བར་བྱ། །བུ་དང་རང་གི་ལུས་བསྲེས་ལ། །བསྙེན་པ་མང་དུ་བསྐྱལ་བར་བྱ། །སྔགས་རྡེག་དུས་སུ་མན་ངག་ནི། །སྟོད་ནས་བཟུང་ན་སྨད་ནས་བརྡེག །སྨད་ནས་བཟུང་ན་སྟོད་ནས་བརྡེག །སྐེད་ནས་

༄༅། །བཟུང་ན་འུབ་ཀྱིས་བསྡུ། །རྒྱུན་དུ་རང་གི་གཤོག་འདབས་བཅུག །དེ་ནས་རང་གི་མན་ངག་གི་གནད་ཆེའོ། །དང་པོ་བཙན་པོའི་མཁར་དུ་བཅུག¿པ་ནི་དབང་བསྐུར། །དེ་ནས་ཁང་ཕྱི་འོབས་ཀྱིས་བསྐོར། བ་ནི་ལས་བཅོལ། །རེས་
འགའ་མགྱོགས་པའི་རྟ་ལ་བསྐྱོན།.པ་ནི་དྲག་ལས། །བར་དུ་བསྣུན་པའི་ལྕགས་གིས་བྲབ། པ་ནི་སྔགས་ཐུན་བརྡེག །དེ་ནས་དྲག་པོའི་དམག་དཔུང་བསྐྱེད། པ་ནི་དམ་ཅན་བསྐུལ་ལ་དགྲ་བགེགས་བསྐྲད། །དེ་ནས་ལས་ཀྱི་གོ་ཆ་བསྐོན། པ་ནི་སྒྲིབ་ཤིང་། །བར་དུ་བརྔན་པ་བྱས་ལ་
བསྐྲད།:པ་ནི་མདོས་དང་གླུད། །མཇུག་ཏུ་ནགས་རྣམས་མེ་ལ་བསྲེགས། པ་ནི་ལས་ཚོགས་མེ་ལ་བསྲེག །ནུས་པ་སྔགས་ཀྱི་ཁྱད་པར་ཡིན། །རྡོ་རྗེ་ཁྱུང་གི་སྔགས་ལ་པཀྴི། ནི། །སྐབས་སུ་སྲོག་སྔགས་འདི་རྣམས་.,སྔགས་ནི། བྱ་ཙག་ཙག ཙིག་ཙིག ཙུག་ཙུག །ནན་ནན་སྭཱ་
ཧཱ༑ ནག་པོ་ཙིཥྛ་རྦུད་རྦུད། ས་དུར་རྦད། ཙ་དུར་རྦད། ཙཀྲ་རྦད། ཡང་གཅིག་ལ། ནག་པོ་ཙིཥྤ་རྦུད་རྦུད་ས་དུ་ས་དུ་ཙཀྲ་རྦད་ཛ་ཙིག་ཙིག་ཙུག་ཙུག ནན་ནན་སྭཱ་ཧཱ། ཞེས་སོ། བཏགས། བྱ་སྲུང་བ་ལ་གྲི་ལྕགས་རལ་གྲི་ཁ་སྦགས་པ་སྔས་སུ་བཞག.སྔགས་ཉེར་གཅིག་བྱ། །བྱ་བཙོན་དུ་བཟུང་བ་
ནི༑ འདི་ལ་སྐྱེ་གའི་གཟུགས་དྲུག་བྱས་ལ། ཚོན་སྐུད་སྔོན་དམར་གྱིས་རྐེ་བཅིང་། གཙུག་ཏོར་དཀར་མོའི་སྙིང་པོ་དང་། ཏདྱ་ཧཱྃ། ཨོཾ་ཨ་ན་ལེ། ཨ་ན་ལེ། བིཤུདྡྷེ་བི་ཤུདྡྷེ། བཻ་ར་བཻ་ར། སཽ་མེ་སཽ་མེ། བཛྲ་དྷཱ་ར་ཎི་བྷནྡྷ་བྷནྡྷ། བཛྲ་པཱ་ཎི་ཧཱུྃ་ཧཱུྃ། ཕཊ་ཕཊ། ཧཱུྃ་ཧཱུྃ། བྷནྡྷ་བྷནྡྷ། ཕཊ་
ཕག་ཨ་ཡ་མ་དུ་རུ་ཙ་ཤ་ན་དང་། རྦད་གསུམ་སྔགས་རྐེ་ལ་བཏགས་ལ་ཕྱོགས་བཞི་དབུས་དང་ལྔ་སྒོ་ལྟག་དང་དྲུག་ཏུ་གདགས་སོ། །བྱ་སྐྲོག་པ་ནི། ཚོན་སྐུ་ལྔའི་འུར་རྡོ་ལ། ཡུགས་ས་མོའི་སྒྱེད་རྡོ། དོར་རྟ། ལྕགས་ཕྱེ། དུག་ཁྲག་རྣམས་ཀྱང་རྡོ་

ཟུར་གསུམ་བྱས་ནས་བྱ་ཚང་དུ་འཇུག་དུས་སུ་རྦད་གསུམ་གྱི་སྔགས་བཟླས་ཤིང་མཐོངས་ཁའི་ཕྱོགས་བཞིར་བརྡེག་གོ །བྱ་སྤུར་བ་ནི། ར་དམར་གྱི་སོག་པ་མ་འབྱོར་ན་ར་གང་ཡིན། གཉིས་ལ་རྦད་གསུམ་གྱི་སྔགས་དྲིས་ལ་ཚོན་སྐུད་ཀྱིས་སྤྲེལ་ལ་རླུང་གིས་
སྐྲོག་ཏུ་བཅུག་གོ །བྱ་སྤུར་ཆོ་ག་ནི། རང་ཉིད་ཁྱུང་གི་དམིགས་པ་གསལ་བས། བདེན་པ་བདར་ནས་སྔགས་གུལ་བསྲེག་ཨ་ཡ་མ་དུ་རུ་ཙཤ་ན། །བྱེ་མ་རགས་པ་ཡུངས་ཀར་ལ། །གོང་དུ་རྩ་སྔགས་མང་བཟླས་ནས། །ནད་པའི་སྙིང་གར་བྲབ་པར་
བྱ༑ །ཡིད་ཀྱི་ངང་ནས་མན་ངག་བཞིན། །གདོན་དེ་འཐོན་པར་ཐེ་ཚོམ་མེད། །འབྱུང་བཞིའི་ནད་རིགས་གང་ཡིན་ཀྱང་། །འདི་ཡིས་ངེས་པར་གྲོལ་བར་འགྱུར། །དེ་ལ་ཁྱུང་གི་བྱ་སྲུང་བྱ། །ཚོན་སྐད་ལྔ་ལ་ཁྱུང་ལྔར་བསྐྱེད། །སྔགས་བདེན་བདར་ལ་
མགུལ་དུ་བཏགས། །རྒྱས་པར་བྱེད་ན་སྲུང་འཁོར་ནི། །དབུས་སུ་ཁྱུང་སྙིང་མིང་དང་ནི། །བྱ་གདོན་འདི་ལ་རཀྵ་དྲིས། །རྩིབས་བཞིར་ཁྱུང་རིགས་བཞི་ཡི་སྔགས། །དེ་ཡི་མུ་ཁྱུད་ཕྱི་མ་ལ། །བྱ་ཡི་སྲོག་སྔགས་རྒྱས་པར་ཉི་ཤུ་རྩ་གཅིག བྲི་བར་བྱ། །དེ་
ཡི་མུ་ཁྱུད་ཕྱི་མ་ལ། །དབྱངས་དང་གསལ་བྱེད་བྲི་བར་བྱ། །རྡོ་རྗེའི་ར་བ་མེ་རིས་བསྐོར། །ཁྱུང་ཁྲར་བསྐྱེད་ལ་རབ་གནས་བྱ། །འབྲལ་མེད་བཏགས་ན་ཕྱིས་མི་འཇུག །རྫས་ནི་མི་ཁྱི་ཕག་གསུམ་གྱི་དྲི་ཆེན། བོང་ང་ནག་པོ། གུ་གུལ། བྱང་བ་
ནག་པོ། སྦལ་ནག ཏི་ཚ། རྡོ་ཕ་ཝང་། ཡུང་བ། སྐྱེར་པ། བུལ་ཏོག བ་བླ། མུ་ཟི། སྒོག་སྐྱ། མཁན་པ། ལང་ཐང་། སྤྱ་རྩ། དབྱི་མོང་། སྟག་ཤ ཕུར་མོང་། སྦྲུལ་ཤ ཁྱི་གུ་མིག་མ་བྱེ་བའི་བྲུན། རྟ་བོན། གསེར་མུ་ཟི། མུ་
-----------ri-

༄༅། །ཟི་ནག་པོ། ཁྱིའི་མཇེ། ནལ་བུའི་ཤ མངལ་ཁྲག སྲིན་བྱ། འུག་པ། སྐྱ་ག ཕོ་རོག མཆིལ་པ། ཉ། སྲམ། ཕག་པ། ཁྱི་ནག་རྣམས་ཀྱི་ཤ རེ་ལྕགས། ཐར་ནུ། རྡོ་དྲེག་དཀར་དམར་སེར་
གསུམ༑ མཚུར་རྣམས་བསྲེས་པའི་བྱུག་པ་བྱའོ། །སྐེ་ལ་འདོགས་པ་ཚིག་ཆོག་མན་ངག་.སྲེག་ན་ཞལ་ཤེས་གཅིག་དགོས། མེད་ན་ལྷ་དབྱེ་རུ་འགྲོ་གསུངས། ལགས་སོ། །གསུམ་པ་རིག་པ་ཡེ་ཤེས་ཀྱིས་གསོ་བ་ནི། སེམས་ལ་རྣམ་རྟོག་ཅི་བྱུང་ཡང་། །རྣམ་རྟོག་དེ་
ཀ་ཆོས་ཉིད་ཡིན། །ཆོས་ཉིད་ལོགས་སུ་བསྒོམ་མི་དགོས། །བདུད་ཉིད་སངས་རྒྱས་ངོ་ཤེས་ན། །བར་ཆད་རྐྱེན་དབང་མི་འགྱུར་རོ། །འདི་ལ་ནན་ཏན་བྱེད་དོ་སྔགས་པ་རྣམས། །འདྲེ་དང་ནད་པ་རང་གི་སེམས། །གསལ་སྟོང་ཟུང་འཇུག་ངང་ལ་
ཞོག ༑དེས་ནི་བགེགས་ནད་རང་སར་གྲོལ། གསུམ་པ་ཕྱི་འཕྲོ་བཅད་པ་ལ། ལོག་རྟོག་སྒྲིབ་ཤིང་དང་། ཚིམས་པར་བྱེད་པ་བྱ་མདོས་སོ། །དང་པོ་ནི། །གཟུགས་མོ་བྱི་ཐུར་རྨ་བྱའི་སྒྲོ། །ཁྭ་ཏའི་སྒྲོ་དང་སྦལ་པའི་ཤ །ཀྱུང་ཀའི་སྒྲོ་དང་ཁྭ་ཏའི་
ཁྲག ༑བྱི་བའི་མིག་དང་ཙནྡན་དཀར། །ཤུ་དག་གུ་གུལ་ནག་པོའོ། །འདི་བཅུ་ཨུ་བྷའི་ནང་བླུགས་ཏེ། །འབྲལ་མེད་བཏགས་ན་གདོན་རྣམས་ཐུབ། །ཁྱད་པར་གསང་བའི་སྒྲིབ་ཤིང་ནི། །རྒྱལ་པོ་དག་ལ་རྟ་དཀར་སྙིང་། །ཞེས་སོགས་གསུངས་པའི་
གདོན་ལྔའི་སྒྲིབ་ཤིང་ནི་གཞན་གཅེས་བཏུས་ནང་དུ་གསལ། ནས་ཤེས་སོ། །སྔགས་ཀྱི་སྒྲིབ་ཤིང་ནི། ཨ་ཡ་མ་དུ་རུ་ཙ་ཤ་ན། ཞེས་པ་རྩ་སྔགས་ཤམ་བུར་བཏགས། །ནུས་པའི་སྔགས་འདི་གདོན་ལ་འགྲོ། །མ་ཡི་རུམ་དུ་ཞུགས་དོགས་ན། །གཟུག་མོ་རྨ་

བྱ་ཁྭ་ཏ་དང་། །སྦལ་པའི་ཤའམ་ཁྲག་ཀྱང་རུང་། །དུར་བྱའི་ཤ་དང་དོང་ག་དྲུག །མ་སྐྱེས་བར་དུ་མ་ལ་གདགས། །སྐྱེས་ནས་བུ་ལ་གདགས་པར་བྱ། །ཡང་སྒྲིབ་ཤིང་གཅིག་ལ། རང་ཁྱུང་དུ་བསྒོམ། ཁྲུས་བྱེད་ན་སྔགས་བཟླས་པའི་བུམ་པའི་
ཆུས་ཁྲུས་དང་བྱབ་སྲུང་དང་། སྔགས་དྲི་བཟང་གིས་མཎྜལ་ལ། བྲིས་ལ་ལྷར་བསྐྱེད། ལྷ་ཚོགས་ཁོང་དུ་གཞུག སྦྱིན་པ་ནི་གཅིག་གོ །སྦྱིན་སྲེག་གི་ལག་ལེན་ཟུར་དུ་ཤེས། གཉིས་པ་བྱ་མདོས་བཏང་བ་ནི་ཟུར་དུ་བྲི་བར་བྱ། བསྔོ་བ་སྤྱི་དང་
མཐུན༑ བྱ་ཡི་བསྲུང་བསྡོམ་ལ། བྱ་ཤ། བྱ་སྒོང་། བྱའི་ལྷག་མ་རྣམས་སྤང་། ཤ་དམར། རྫས་དམར། མགར་ཚང་རྣམས་སུ་འགྲོ་བ་སྤང་། གོས་དམར་གསར་པ་ཡང་སྤང་། མ་བུ་གཉིས་ཀར། ཞང་པོ་མ་སྲུའི་འགྲུལ་སྣ་འཛེམ། །ལོ་དུས་ནས་
འགྲོར་མ་འདོད་ན། །སྤར་ཆོག་དང་སྲིའུ་སྒྲོག་འགྲོལ་གྱི་མན་ངག་ལ་བརྩོན་པར་བྱའོ། །བྱིས་པའི་གདོན་ཆེན་བཅོ་ལྔའི་ནང་ནས་བྱ་ཁུ་ཚུར་ཅན་གྱི་བཅོས་ཐབས། གདོན་རྣམས་རང་སར་གྲོལ་བྱེད་ཅེས་བྱ་བ། ས་སྐྱ་གོང་མའི་གསུང་བཞིན་དུ་རྣལ་འབྱོར་
པ་གཟུངས་ཀྱི་མིང་ཅན་གྱིས་སྦྱར། དེའི་སྙིང་པོ་ཞལ་ཤེས་མན་ངག་གོ་བདེའི་ཕྱིར། ཤྲཱི་བསམ་རྩེར་བཟང་པོའི་མིང་ཅན་གྱིས་བྲིས་པ་དགེ་ལེགས་འཕེལ།། ༈ །།རྡོ་རྗེ་ཁྱུང་གི་ལས་མཐའ་བྱ་མདོས་བཞུགས་སོ། །ན་མོ་ག་རུ་ཌཱ་ཡ། ཚིམས་
པར་བྱེད་པ་བྱ་མདོས་ཀྱི་སོག་ལ། རྒྱལ་པོ་ལ་ནམ་མཁའ་གཞའ་རིས་གསུམ། བློན་པོ་ལ་ནམ་མཁའ་ཁྲག་མིག་གསུམ། ཕྱག་ཚང་བ་ལ་ནམ་མཁའ་གཡུ་མིག་གསུམ། སོ་པ་ལ་ནམ་མཁའ་དམར་པོ་ལྕགས་མིག་གསུམ། ལས་མཁན་ལ་ནམ་

༄༅། ་།མཁའ་ནག་པོ་ཁྲག་མིག་དགུ། ཀླུ་ལ་རྒྱང་བུ་ཉེར་གཅིག་རྣམས་བྱའོ། །རི་རབ་བང་རིམ་གསུམ་པ་བྱ། བང་རིམ་དང་པོ་ལ་རྒྱལ་.རྟའི་རྨིག་པའི་ཐོག་ཏུ་བྱ་གཟུགས་ཉེར་གཅིག་བང་རིམ་གསུམ་ལ་ཁྱབ་པར་བྱ། བློན།, བར་པ་ལ་ཕྱག་ཚང་པ་
དང་སོ་པ། ཐ་མ་ལས་མཁན་རྣམས་ཟེར། རྒྱང་བུས་ཀྱང་ཀུན་ཁྱབ་པར་བྱའོ། །རི་རབ་སྟེང་དུ་བྱའི་གཟུགས་གཅིག་བཞག་གོ །བྱ་ཁྱུང་གསུམ་སྟེ་བྱ་བཞིར་བྱ། ས་བདག་ཀླུ་གཉན་གྱི་གཟུགས་སྦལ་པ་ལྕོང་མོ་རྣམས་ཀྱི་གཟུགས། དཀར་གཏོར་
གསུམ༑ མིའུ་ཐུང་གསུམ། ངར་གླུད་གསུམ། སྟག་པ་ལ་བུ་ཆུང་གིས་ཟླ་བ་དུ་ལོན་གྱི་ཁྲོམ། བུ་མོ་ལ་གླང་མ་ལ་ཁྲོམ་བྱའོ། །བཤོས་བུ་དམར་ནག་དགུ་བྱ། དེ་ནས་ཆོ་ག་བསྟན་ཏེ། ཀྱཻ། འཕྲུལ་གྱི་གསེར་བྱ་གསུམ་པོ་འདི། །གནས་ནི་རི་རབ་
རྩེ་ན་གནས། །འཕྱོ་ནི་དགུང་སྔོན་མཐོན་པོའི་དབྱིངས་ན་འཕྱོ། །གསེར་བྱ་གསེར་འཕྲུ་གསེར་མིག་ཅན། །གསེར་བྱ་འཕྲུལ་གྱི་ཟངས་གཤོག་ཅན། །གསེར་བྱ་འཕྲུལ་གྱི་ལྕགས་སྡེར་ཅན། །སྤྲུལ་པ་ཆེན་པོའི་ཐུགས་དམ་བསྐང་། །མི་མ་ཡིན་གྱི་སྤྲུལ་
པ་སྟེ། །ནམ་མཁའ་གཞའ་རིས་གསུམ་དང་ནི། །གསེར་བྱ་སེར་པོ་གསུམ་གྱིས་ཐུགས་དམ་བསྐང་། ཀྱཻ། རི་རབ་ཆེན་པོའི་བུམ་པ་ལ། །དངུལ་བྱ་དཀར་པོ་གསུམ། །གནས་ནི་རི་རབ་བུམ་པར་གནས། །འཕྱོ་ནི་ནམ་མཁའི་མཐོང་ལ་འཕྱོ། །
དངུལ་བྱ་དངུལ་འཕྲུ་དངུལ་མིག་ཅན། །དངུལ་བྱ་འཕྲུལ་གྱི་གཡུ་གཤོག་ཅན། །དངུལ་བྱ་འཕྲུལ་གྱི་ཟངས་སྡེར་ཅན། །མི་མ་ཡིན་གྱི་སྤྲུལ་པ་སྟེ། །སྤྲུལ་པ་ཆེན་པོའི་ཐུགས་དམ་བསྐང་། །ནམ་མཁའ་དཀར་པོ་ཁྲག་མིག་གསུམ་གྱིས་ཐུགས་དམ་

བསྐང་༑ དངུལ་བྱ་དཀར་པོ་གསུམ་གྱིས་ཐུགས་དམ་བསྐང་། ཀྱཻ། རི་རབ་དེ་ཡི་ཁ་ཁྱེར་ལ། །གཡུ་བྱ་སྔོན་པོ་གསུམ། །གནས་ནི་རི་རབ་རྐེད་ལ་གནས། །ལྡིང་ནི་བར་སྣང་མཁའ་ལ་ལྡིང་། །གཡུ་བྱ་འཕྲུལ་གྱི་གཡུ་མིག་ཅན། །གཡུ་བྱ་འཕྲུལ
གྱི་གཡུ་གཤོག་ཅན། །གཡུ་བྱ་འཕྲུལ་གྱི་གཡུ་སྡེར་ཅན། །མི་མ་ཡིན་གྱི་སྤྲུལ་པ་སྟེ། །སྤྲུལ་པ་ཆེན་པོའི་ཐུགས་དམ་བསྐང་། །ནམ་མཁའ་སེར་པོ་གཡུ་མིག་གསུམ་གྱིས་ཐུགས་དམ་བསྐང་། །གཡུ་བྱ་སྔོན་པོ་གསུམ་གྱིས་ཐུགས་དམ་བསྐང་། །
བསྐང་ཡང་བསྐང་སྟེ་བཞེས་སུ་གསོལ། ཀྱཻ། རི་རབ་ཆེན་པོའི་བང་རིམ་བར་པ་ལ། །གཟི་བྱ་ཁྲ་བོ་གསུམ། །གནས་ནི་བང་རིམ་བར་ན་གནས། །འཕྱོ་ནི་གླིང་བཞི་གླིང་ཕྲན་བརྒྱད་དུ་འཕྱོ། །གཟི་བྱ་འཕྲུལ་གྱི་གཟི་མིག་ཅན། །གཟི་བྱ་འཕྲུལ་གྱི་དུང་
གཤོག་ཅན། །གཟི་བྱ་འཕྲུལ་གྱི་ལྕགས་སྡེར་ཅན། །སྣང་སྲིད་ཀུན་གྱི་སྤྲུལ་པ་སྟེ། །སྤྲུལ་པ་ཆེན་པོའི་ཐུགས་དམ་བསྐང་། །བསྐང་ཡང་བསྐང་སྟེ་བཞེས་སུ་གསོལ། ཀྱཻ། རི་རབ་ཆེན་པོའི་མུ་ཁྱུད་ལ། །ལྕགས་བྱ་ནག་པོ་དགུ། །གནས་ནི་རི་རབ་
ཆེན་པོའི་མུ་ཁྱུད་ལ། །འཕྱོ་ནི་ཕྱོགས་བཞི་ཀུན་ཏུ་འཕྱོ། །སྤྲལ་པ་ཆེན་པོའི་ཐུགས་དམ་བསྐང་། །ལྕགས་བྱ་དགུ་ཡིས་ཐུགས་དམ་བསྐང་། །གནོད་སྦྱིན་བགེགས་ཀྱི་སྤྲུལ་པ་སྟེ། །ཁྲག་མིག་དམར་པོ་ཁྱི་ལི་ལི། །ལྕགས་མཆུ་ནག་པོ་ཏངས་སེ་
ཏང་༑ །ལྕགས་ཀྱི་སྡེར་མོ་ཟངས་སེ་ཟང་། །སྤྲུལ་པ་ཆེན་པོའི་ཐུགས་དམ་བསྐང་། །ནམ་མཁའ་ཁྲག་མིག་དགུ་ཡིས་ཐུགས་དམ་བསྐང་། །བྱ་ནག་ཆེན་པོ་དགུ་ཡིས་ཐུགས་དམ་བསྐང་། །སྤྲུལ་པ་ཆེན་པོ་དགུ་ཡིས་ཐུགས་དམ་བསྐང་། །བསྐང་ཡང་

༄༅། །བསྐང་སྟེ་བཞེས་སུ་གསོལ། །རྒྱུ་སྦྱོར་ཡོན་བདག་གླུད་དུ་འབུལ། ཀྱཻ། ཉོན་ཅིག་སྣང་སྲིད་ལྷ་འདྲེ་རྣམས། ཧཱུཾ། ང་ནི་སྲིད་ལ་བསྐོས་པའི་སྔགས་པ་སྟེ། །ཁྱེད་ནི་སྲིད་ལ་བསྐོས་པའི་ལྷ་འདྲེ་ཡིན། །ང་ཡི་བཀའ་ལ་ཉོན་
ཅིག་ལྷ་འདྲེ་རྣམས། །ཀྱཻ། ས་བདག་རིགས་སུ་གྱུར་པ་ལ། །ས་བདག་ཀླུ་བདུད་མགོ་དགུ་པ། །གནས་ནི་རི་རབ་ཟོམ་ལ་གནས། །གོས་སུ་རྒྱང་བུ་ཁྲ་བོ་གྱོན། །ཟས་སུ་དཀར་གསུམ་མངར་གསུམ་ཟ། གཡས་པ་ལོ་ཐོག་འཇོམས་པའི་ཟོར་བ་
འཛིན༑ །གཡོན་པ་ནད་ཀྱི་རྐྱལ་པ་ཁྱེར། །སེམས་ཅན་མི་ལ་མ་འཚེ་ཅིག །གདུག་པ་ཀླུ་ཡི་སྤྲུལ་པ་སྟེ། །རི་རབ་ཟོམ་ལ་གནས་བཅས་ཤིང་། །རྒྱུ་ནི་རྒྱ་མཚོའི་གཏིང་དུ་རྒྱུ། །སྡེ་བརྒྱད་ཆེན་པོའི་སྤྲུལ་པ་སྟེ། །སྤྲལ་པ་ཆེན་པོའི་ཐུགས་དམ་
བསྐང་༑ །རྒྱང་བུ་ཉེར་གཅིག་ཐུགས་དམ་བསྐང་། །གཟུགས་བརྙན་ཚོགས་ཀྱིས་ཐུགས་དམ་བསྐང་། །བསྐང་ཡང་བསྐང་ངོ་བཞེས་སུ་གསོལ། །གླུད་བསྔོ་བ་ནི། ཀྱཻ། དང་པོ་གླུད་བྱུང་གང་ནས་བྱུང་། །གླུད་འདི་མི་མོ་སྤུན་དགུའི་ལག་ནས་
བྱུང་༑ །མི་མོ་སྤུན་དགུའི་གླུད་དུ་རྐང་བྱ་འཐེང་པོ་བཏང་། །ངར་གླུད་འདི་ལ་འབྱུང་བ་སྣ་ལྔ་ཚང་། །ངར་མི་འདི་ལ་རྟེན་འབྲེལ་བཅུ་གཉིས་ཚང་། །ངར་མི་འདི་ལ་ཁམས་ཆེན་བཅོ་བརྒྱད་ཚང་། །ངར་མི་འདི་ལ་དབང་པོ་སྒོ་ལྔ་ཚང་། །ངར་མི་འདི་ལ་
དོན་སྙིང་རྣམ་ལྔ་ཚང་། །ངར་མི་འདི་ལ་རྒྱུ་ལོང་སྣོད་དྲུག་ཚང་། །ངར་མི་འདི་ལ་རྣམ་ཤེས་ཚོགས་བརྒྱད་ཚང་། ཀྱི། ངར་མི་འདི་ལ་རྣམ་ཤེས་གཞན་པས་བཀྲ། །ད་རིང་ངར་གླུད་གཉན་པོ་འདི། །སྦྱིན་བདག་བུ་ཆུང་གླུད་དུ་འབུལ། །མི་གླུད་འདི་

དགའ་དང་ཡ་ལ་ལ། །བྱ་ཚང་འདི་སྐྱིད་དེ་འབོལ་ལོ་ལོ། །རྫས་ཀྱང་ལ་གྲོ་ཐིབས་སི་ཐིབ། །དེ་ཕྱིར་མི་བས་གླུད་དགའ་འོ། །བུ་ཆུང་གླུད་དུ་ངར་མི་འབུལ། ཀྱི། སེམས་ཅན་མི་ཡི་སྟེང་ན་ཡ་བདུད་རྒྱལ་པོ་ཆེ། །དེ་རིང་བཤོས་བཟང་ལྡེམ་ཕ
དགུ༑ །གླུད་དུ་འབུལ་གྱིས་བཞེས་སུ་གསོལ། །བདུད་ཀྱི་ཁྲོམ་ཁ་ཕྱིས། །བཙན་གྱི་ཤོ་རྡེལ་གཏོར། །བྱ་བདུད་ནག་པོ་རྣམས། གླུད་བདག་གླུད་བཞེས་ཤིག: མདོས་དག་མདོས་ལོངས་ཤིག ཅེས་བརྗོད། རང་ཁྱུང་ཁྲའི་ང་རྒྱལ་དང་ལྡན་པས་རྩ་
སྔགས་བཟླའོ། །དམིགས་པ་འཇུར་ངེས་བྱས་ལ་མཚམས་བཅད་དོ། །ཚིམས་བྱེད་བྱ་མདོས་ཀྱི་ཁྲིགས་སོ། །བསྔོ་བ་སྨོན་ལམ་རྒྱས་པར་བྱའོ། །བྱ་རྒྱུད་དང་མཐུན་པར་རྡོ་རྗེ་ཁྱུང་ཁྲའི་ལས་མཐའ་གཟུངས་པའི་མིང་ཅན་གྱིས་སྦྱར་
བའོ།། ༈ །།རྡོ་རྗེ་ཁྱུང་ཁྲའི་ལས་ཚོགས་ལས། ངན་སོང་སྒོ་འགེགས་པ་ཁྱི་སྨྱོན་བཅོས་ཐབས་བཞུགས་སོ། །ན་མོ་ག་རུ་ཌཱ་ཡ། རྡོ་རྗེ་ཁྱུང་ཁྲའི་ཚོགས་ལ་ཕྱག་འཚལ་ལོ། །ཁྱི་སྨྱོན་གྱིས་སོ་མ་བཏབ་ཀྱང་དུག་བབས་པ་དང་། རྨ་བྱུང་ཡང་
དུག་མ་ཁབས་པ་སོགས་མང་བས། མཆེ་བའི་དུག་ནི་བར་སྣང་གློག་དང་འདྲ། །ཡུད་ཙམ་ཐང་རེ་ལ་ཡང་མང་པོ་འབྱུང་། རྒྱུད་ལས། ཞེས་གསུངས་པས། རུས་པ་དང་ཐུག་པ་ལའང་། །མ་རྒྱུས་ན་མི་ལྟོ་སྟེ། དེ་ལ་གདོན་ཤ་ཟ་སྨྱོ་བྱེད། རིགས་ནི་ཐུ་
བ་སྤྲེའུ་ཁ་འཐམ། ནག་ཆུང་ཀུན་འབྲིང་། ཏུ་རྒྱུ། དམར་རུ་རང་ཙམ་ཁྲག་ལྡག་དང་གསུམ་ཡིན། གདོན་འདི་མ་གྲོལ་ན། ནད་འདིས་ཤི་བ་རྣམས་ངན་སོང་དུ་སྐྱེ་ངེས་པས། ནད་པ་གཞན་གསོས་པ་ལས། འདི་ཕན་ཡོན་ཆེ་སྟེ། བརྒྱ་.རྒྱུད་

༄༅། །ལས། དང་གཅིག་ནི གདོན་གྱི་ཁྱད་པར་ཆེ། །འདི་ཡི་མན་ངག་ཉིན་མོའི་སྐར་མ་འདྲ། །ཞེས་གསུངས། འདི་ལ་དང་པོ་བརྟག་ཐབས་ཀྱིས་ཡིན་མིན་འཁྲུན་བཅད་པ། བར་དུ་གསོ་བྱེད་ཀྱི་མན་ངག་གིས་འཁྲེན་མེད་དུ་
བཅོས་པ། ཐ་མ་རྗེས་བཅད་ཀྱིས་ལོ་དུས་ནས་ཀྱང་མི་ལྡངས་པའི་གདམས་པ་བསྟན་པའོ། །དང་པོ་བརྟག་པ་ནི། ཁྲོན་ཆུ་ལ་བསྟན་པས་ནད་པའི་བཞིན་འགྱུར་བའམ། ཐུ་ན་ཁྱིའི་གདོང་འཆར་བར་སྣང་བ་དང་། ལྕེ་རིང་བ་དང་། ཁྱི་གདོང་དུ་འཆར་
བ་དང་། མེ་ལོང་ལ་ཡང་དེ་ལྟ་བུ་དང་། ཧས་བཏབ་པས་རང་ཕྱོགས་སུ་འདུས་ན་དུག་མེད་པའི་རྟགས་ཡིན། ཕྱི་ལ་འདུས་ན་དུག་ཡོད། ཆུ་མེ་ལོང་དང་ཉི་ཟེར་ལ་བལྟའོ། །མཁར་རྡོ་སྲིན་མེད་མེ་ལ་བསྲེགས་པ་དམར་ཧུ་རེ་བ་དེ་ལ་མཆིལ་མ་བཏབ་
པས་ནག་པོར་སོང་ན་དུག་ཡོད། མ་སོང་ན་དུག་མེད། གསེར་མེ་ལ་བསྲེགས་པ་རྨ་ལ་གླན་པས་ནག་པོར་སོང་ན་དུག་ཡོད། དྲི་ཆུ་དྲོན་མོ་ལ་རྨ་བྱའི་སྒྲོ་བཅུག་པས་མདོངས་མེར་དུ་སོང་ན་དུག་ཡོད། རི་བོང་གསོན་པོའི་སྨ་ར་ཁར་བཅུག་པས་གུག་ན་
དུག་ཡོད། དུག་མེད་ན་མི་གུག ཁྱི་སྨྱོན་གྱི་མཆེ་བ་ནས་ཙམ་བདུན་ལྕགས་སྣོད་དུ་མེ་ལ་སེར་ཙམ་པ་བསྲེགས་པ་དང་། དུད་པ་བྱ་བལ་མ། ཡུགས་ས་མའི་སྐྲད་པ་བསྲེགས་པའི་གཞོབ། རྡོ་ཕ་ཝང་། དེ་རྣམས་ཐུན་གཅིག་གཉིས་ནུས་ཅན་གྱི་ཆུས་
སྤྲས་པ་བཏང་བས། ལུས་སྦྲིད་པ། གཙེ་བ། འདར་བ། དངངས་པ། གཡལ་བ། སྦྲིད་པ། ཁ་ཆུ་མིག་ཆུ་སོགས་མང་བ། དགོད་པ། ངུ་བ། མདོར་ན་གཤིས་འགྱུར་བ་སོགས་འདུག་ན། དུག་བབས་ངེས་པས། ཕྱིས་བརྟག་ལོང་

མེད༑ དེ་འཕྲལ་ལ་བཅོས་པར་བྱའོ། །དུག་མེད་ན་ཅི་ཡང་མི་ཡོང་། རྨ་ལ་བརྟག་པ་ནི། རྨ་གཞན་ལས་དམར་བ། ནག་པ། རྨ་ཁ་ཕྱིར་ལོག་པ། ནང་དུ་འདུས་པ། གཙེ་ཞིང་ཚ་བ་དེ་རྣམས་བྱུང་ན་ཡོད་ངེས་སོ། །རྨ་མེད་པ་ལ་བརྟག་པ་
ནི༑ ཆུས་བཀྲུས་པས་ཆུ་མི་ཆགས། སྟེང་ན་དམར་ནག་རྟ་རྔ་འདྲ་བ་བྲེང་ངེ་འདུག་ན་དུག་བབ། ཁྱིའི་སྤུ་རིགས་ལ་བརྟག་པ་ནི། ཁྱི་དཀར་པོ་ནི་རྒྱལ་པོ། ནག་པོ་ནི་བདུད། དམར་པོ་ནི་གྲི་བོ། སེར་པོ་སོགས་ནི་བཙན་དང་སྡེ་བརྒྱད་ཡིན་ནོ། །སྤྲེའུ་
ཁ་འཐམ་གསུམ་དུ་ཤེས་པར་བྱའོ། །རྨུགས་པའི་དུས་སུ་བརྟག་པ་ནི། ཐོ་རེངས་ནས་ཉིན་ཕྱེད་ཡན་རྒྱལ་པོ། །དགོངས་ཀ་བདུད། སྲོད་སོགས་བཙན་སྡེ་བརྒྱད་སོགས་ཡིན། ཤས་གང་ཆེ་བའི་རིམ་གྲོ་དང་བཅོས་ཀ་བྱ། གཙུག་ཏོར་དཀར་མོ་
དང་༑ ཤ་ཟའི་མདོས་བྱའོ། །ནད་པའི་གཤིས་འགྱུར་བ་ལ་བརྟག་པ་ནི། སྔར་གཤིས་འབོལ་བ་གྱོང་བ། གྱོང་པ་འབོལ་བ་སོགས་དང་ཕྱི་བཤོལ་ཆེ་བ། བློ་འགྱུར་བ། སྙིང་མི་དགའ་བ། ཤེས་པ་འཕྱོ་བ། རྨི་ལམ་དུ་ཁྱི་དང་བུད་མེད་ཡོང
བ༑ སྲིན་པོ་དང་ལྷན་ཅིག་ཏུ་བསྡད་པ། བུད་མེད་ཡིན་ན་བག་ལ་འགྲོ་བ། སྐྱེས་པ་ལ་བཙོན་དུ་བཟུང་བ། དེ་རྣམས་བྱུང་ན་གདོན་གྱིས་བཟུང་བའི་རྟགས་ཡིན་ནོ། །གཟའ་སྐར་ཉི་མ་བཟང་བ་ལ་རྨུགས་ན་གསོ་སླ། ངན་པ་ལ་གསོ་དཀའོ། །དེ་ནི་
བེའུ་ཆུང་ལྟ་བུ་ལས་ཤེས་སོ། །ཁྱི་སྨྱོ་བའི་རྟགས་ནི། ཞག་ལྔ་ཙམ་ལྟོ་མི་ལྡག་པ་དང་། འཁྱམས་པ་དང་། ལྕེ་ནར་བ་དང་། ཁ་ཆུ་དང་། གཟུགས་ལ་ཟ་བ་དང་། བདག་པོ་ལ་འཛེམ་པ་དང་། མི་དགའ་བ་སོགས་འོང་། དུས་ནི་གོང་དང་

༄༅། །འདྲའོ། །ལངས་མ་ཐག་གི་མཆེ་རྒོད་ཤིན་ཏུ་གཉན་ནོ། །གཉིས་གསུམ་ལ་རྨུགས་ནས་མཆི་དུག་ཡལ་བ་ཡང་¸ ལྟ་རེག་དྲི་བ་རྣམ་གསུམ་གྱིས་བརྟག་པ་ལ། བལྟ་བ་ཆུ། རེག་པ་རྩ། དྲི་བ་གོང་བཞིན་ནོ། འདིར་དྲི་བ་གཙོ་ཆེ། ནད་གང་གི་སྟེང་དུ་
བབས། གདོན་ངོས་བཟུང་བ་སོགས་རྒྱས་པར་གཞུང་གི་རྩ་མདོ་ཆུ་མདོར་གསལ་བས་དེར་བལྟ་བར་བྱའོ། །བླ་མའི་གསུངས་སོ། ཡོད། བར་དུ་གསོ་དཔྱད་མན་ངག་གིས་བཅོས་པ་ནི། རྨ་བྱུང་ན་དྲི་བཟང་གི་ཆུས་རྒྱུན་རིང་དུ་བཀྲུ། གངས་ཆུ་བྲིན། དེ་རྗེས་རྨ་ལ་དོམ་མཁྲིས་ཆ་ཙམ་
ཞིག་བཏབ། རྨ་ནད་ལྟར་ཚས་དང་གསོ་ཐབས་བྱ། སྔགས་སྲོག་སྔགས་དང་། ཁྱུང་གི་སྔགས་བརྒྱ་རྩ་རྨ་ཁ་ལ་བཏབ་བོ། །ཞག་བདུན་ཁ་མི་འབྱེད་དོ། །རྨ་མེད་ཡིན་ན། ནད་ཀྱི་མགོ་མནན་པ་ལ། རྟ་སྲེབ་སྔོན་པོའི་སྦངས་ཀྱི་ཁུ་བ་མར་ཁུས་
ཕུལ༑ ལྟོ་སྟོང་ལ་བཏང་བ་མན་ངག་གཅིག་གོ །བཟང་དྲུག གླ་བ། གུ་གུལ། ཤུ་དག་ནག་པོ། གིའུ་ཝཾ། རྡོ་ཕ་ཝང་། ཁྱི་སྨྱོན་:ངོ་བོ་མ་རྙེད་ན་གཞན་གྱི་སྙིང་། གྱི་སྙིང་གི་རྩེ་མོ་རྣམས་རིལ་བུ་བྱས་པ་.ཞག མང་དུ་བཏང་བ་གཅིག་གོ །འབྲུག་གི་ལྟེ་
འོག་¸རང་འཐག གིས། སྟག་གི་མཇུག་མའི་སྒོ་འོག་གིས། གནམ་གྱི་རལ་དུད་པ་པའི་ས་དེ་རྣམས་ཐང་དུ་བཏང་བ་གཅིག་གོ །གསོ་དཔྱད་ཀྱི་སྨན་ལ། སྤྱིར་གཉན་སྦྱོང་གཅིག་དགོས། མ་བྱས་ན་ནད་མཁྲིས་ཆེ་བས་གསོ་བ་དཀའ། དེ་ལ་མན་ངག་
ཟབ་པ་མང་དུ་གསུངས་ཀྱང་། ནཱ་རོ་པ་ནས་བར་མ་ཆད་པའི་ཞལ་ཤེས་ནི། གིའུ་ཝཾ་གཞུ་ལ་པ་ཏི་མདའ། །འཕེན་བྱེད་དཔའ་བོ་དཀར་པོ་ཡིན། །མྱུར་དུ་འབིག་འདོད་གང་རུང་སྟེདུར་བྱིད། །སྒྱེལ་འདོད་སྦྲུལ་ཤ་བཏང་བ་ཡིན། །འགྲོ་ལུགས་སྡོད་

ལུགས་ཞལ་ཤེས་རྣམས། །རྒྱུས་ཅན་གསང་བའི་མི་ལ་བླ་མ། ཨ་རུ་ར། ཛ་ཏི། སྙིང་ཞོ་ཤ །ཅུ་གང་། རུ་རྟ། དྲིས། དེའི་རྗེས་སུ་ཨ་ཀར་བརྒྱད་ཀྱི་སྟེང་དུ་.གསེར་མདོག གེ་སར། སྤོས་དཀར། ལ་ཆ་མེས་མ་བསྲེག་པ་ཕྱེད། ཀ་ར་དྲུག་འགྱུར་གྱི་སྨན། གངས་
གཡའ་ཆུ། གངས་ཆུ། རྫ་ཆུ་གསུམ་གང་རུང་། ཆུ་འམ། རླུང་ཤས་ཆེ་ན་སིང་པོས་ཕུལ་ལ་གཏང་། །ཞག་རེ་ཐུན་རེ་གཏོང་བ་མཆོག་ཡིན་ནོ། །དེས་རླུང་མི་སྐྱེ་ཚད་པ་ཆོག་པ་ཡིན་ནོ། །ཡང་བཤལ་ནི། དངུལ་ཆུ་ཞོ་གང་། མུ་ཟི་ཞོ་དོ། །འབྲས་བུ་གསུམ་
པོ༑ རེ་རེའང་ཞོ་གསུམ། རོག་.དནྡ་པོ་ཞོ་དྲུག་བྱ་བ་ཡིན། ཤིན་ཏུ་ཟབ། ཡང་ན། ཀ་མོ་ཐར་ནུ་ཉ་ལ་དུག་གི་ནང་བཞིན་བྱ་བ་གཅིག་ཡིན་ནོ། །སྙིང་ཤུགས་ཆེ་ན་ལྟག་ཙའི་སྤུ་འཁྱིལ་དང་། རྒྱབ་ཀྱི་བདུན་པ། མདུན་གྱི་དཀར་ནག་གི་མཚམས་
བསྲེག ཕལ་ཆེ་བ་ལ་མེ་སྤར། ནད་རླུང་ཚད་འཐབས་པ་ལ་སྐྱོ་ཚ་མར་དང་བཀུ་མཉེ། ཆུ་རྡོ་མེ་ལ་བསྲོས་ལ་ཕྱིང་པ་སྣུམ་ཅན་ལ་དྲིལ་ལ་གང་ན་སར་དུགས་བྱ། ནུས་པ་སྔགས་ཀྱིས་བཅོས་པ་ནི། ཁྱུང་བསྙེན་བསྐྱལ། ཉིན་རེ་ལ་སྲོག་སྔགས་འདི
གསུམ་བསྙེན་པའི་གཤམ་དུ་བརྒྱ་རྩ་རེ་བཟླས་སོ། །སྔགས་ནི། ཁ་དུག་ཤྲཱི་རྦད། ནཱ་ག་ཤྲཱི་རྦད། དུ་ག་ན་ཤྲཱི་རྦད། ཅེས་ལོ་དུས་བར་བསྐྱལ་ལོ། །ཁྱུང་བསྙེན་འབྲུ་འབུམ་བསྐྱལ་ན་གདོན་ལས་གྲོལ་ངེས་སོ། །སྤང་བྱ་ལ། ཆང་ལོ་རུ་བསྲུང་། མྱ་
ངན་དང་། མི་སྙན་པའི་གཏམ་རྣམས་སྤང་ངོ་། །ཁྱིས་རྨུགས་བསམ་པ་མི་བྱ། ཁྱིའི་གཏམ་མི་བྱ། འཐབས་མོ་བྱེད་སར་མི་འགྲོ། བག་ཕེབས་པའི་གཏམ་དང་། སྙན་པའི་ཚིག་བརྗོད། རང་གི་བཞིན་འཆར་བའི་རྫས་རྣམས་ལ་མི་ལྟ། བློ་མཐུན་

༄༅། །པའི་མིས་གཡོག་བྱའོ། །དེ་རྣམས་ཀྱིས་མ་གྲོལ་བའམ། འཇིངས་ཆེ་བ་དང་། རྟགས་རྣམས་ཡེ་མ་འགྱུར་ན། རྩ་ལྟོའི་བཤལ་བྱ་སྟེ། གོང་གི་མན་ངག་གི་སྟེང་དུ་གེགས་སེལ་གཟེར་ལྔའི་མན་ངག་རྣམས་བྱའོ།¸འདིར་
མཁས་པ་བྲང་ཏི་པའི་སེར་མོའི་སྨན་དཔྱད་བྱས་ན་ལེགས་སོ། །དེས་ཐུབ་ངེས་སོ། །ཁྱི་སྐད་ཐོས་ཀྱང་སོས་པས་མན་ངག་ཟབ་ལགས་སོ། །རྣལ་འབྱོར་བའི་རང་སྲུང་ནི། གུ་གུལ་ནག་པོ། །གླ་རྩི། འུག་པའི་སྒྲོ་གཞོབ། ཁོང་དུ་བང་མཛོད་བྱ། ནད་པ་ལ་རེག་པའི་
དུས་ནད་པའི་ཁ་ཕྱེ་རྐྱལ་གྱིས་བཀབ་ནས་བྱས་པས། རང་ལ་དུག་རླུང་མི་འོང་བ་ལགས། ཁྱད་པར་རྡོ་རྗེ་ཁྱུང་ཁྲའི་བསྙེན་སྒྲབ་སོང་ནས་དུག་གི་དོགས་པ་བྱ་མི་དགོས། རང་བྱང་སེམས་དང་ལྡན་པས་སྨན་དཔྱད་བྱེད་པ་གལ་ཆེའོ། །ཐ་མ་རྗེས་བཅད་པ་
ནི༑ ཨ་ཀར་བརྒྱད་པའི་སྨན་དང་ར་ཐུག་ལུག་ཐུག་གི་རྭ་རྩེའི་གཞོབ། སྲེབ་ཀྱི་རྟ་བོན་པོ། ཡུགས་སའི་སྐྲ་གཞོབ། ཁྱི་སྨོན་གྱི་མཇུག་རྩེའི་གཞོབ་རྣམས་སླ་ང་རུ་ག་པུར་ནག་པོ་བཟོ་བ་བཞིན་བྱ། དེའི་ཐལ་བ་མར་ལ་སྦྱར་ལ། ལྟོ་སྟོང་ལ་ཐེངས་
འགའ་རེ་བཏང་། དེས་མི་བཟློག་གོ །སྲུང་བས་རྗེས་བཅད་པ་དང་། རང་སྲུང་བ་ལ་གྲོ་གའམ། རས་སམ་ཤིང་ཤུན་ལ་རབ་གསེར་ལ་སོགས་པས་མུ་ཁྱུད་ཕྱི་མ་ལ་མེ་རི། རྡོ་རྭ། དེའི་ནང་མ་ལ་དབྱངས་གསལ། དེའི་ནང་མ་ལ་རྩིབས་བཞི་ལ་
ཁྱུང་རིགས་བཞིའི་སྔགས། མཚམས་སུ་མུ་ཁྱུད་ལ་ཤ་ཟའི་སྲོག་སྔགས། དབུས་སུ་ཁྱུང་ཁྲའི་སྙིང་པོ་དང་། འཆང་བ་པོ་མིང་འདི་ཞེས་བྱ་བ་ལ་ཤ་ཟ་སྨྱོ་བྱེད་ཀྱི་གདོན་ལས་སྲུངས་ཤིག་རཀྵ །ཞེས་བྲིའོ། །སྲུང་སྐུད་སྔགས་ལ་ཁྱུང་རིགས་ལྔར་བསྐྱེད་

པ་ཡང་གཅིག་གོ །སྒྲིབ་ཤིང་ནི། སྤྱིར་བྱ་དང་མཚུངས་ཤིང་། འདི་རང་ལ་འུག་སྒྲོ། དུར་བྱ། རྨ་བྱ་གསུམ་ཡང་གཅིག་ཡིན་ནོ། །ཁྱི་དུག་ནི་དུས་ཕྱིས་མན་ངག་དང་མཐུན་ཡང་གདོན་ནད་གཙོ་ཆེ་བར་བཅས་པ་ལགས་སོ། །ཁྱི་སྨྱོན་གསོ་བའི་མན་
ངག སྔགས་པར་རློམ་པའི་རྗེས་འཇུག་རྣམས་ཀྱི་ཕྱིར་དུ། ས་སྐྱ་གོང་མའི་ཡིག་ཆ་དང་མཐུན་པར་རྣལ་འབྱོར་པ་གཟུངས་པའི་མིང་ཅན་གྱིས་སྦྱར། དེའི་སྙིང་པོ་ཞལ་ཤེས་མན་ངག་རྣམས་གོ་བདེ་བའི་ཕྱིར་ཤྲཱི་བསམ་རྩེར་བཟང་པོའི་མིང་ཅན་གྱིས་བྲིས་
09
པ་དགེ་ལེགས་འཕེལ།། ༈ །།རྡོ་རྗེ་ཁྱུང་ཁྲའི་ལས་སྦྱོར་ལས། གདོན་ལས་རྣམ་གྲོལ་བཞུགས་སོ། །རྡོ་རྗེ་ཁྱུང་ཁྲའི་ཚོགས་ལ་ཕྱག་འཚལ་ལོ། །གཟའ་བཅོས་སེམས་ཅན་དོན་ལ་བརྩམས་པ་ལ། དེ་ལ་དང་པོ་བརྟག་པ། བར་དུ་གསོ་
དཔྱད༑ ཕྱིར་མི་ལྡོག་པ་རྗེས་ཀྱི་བྱ་བ་དང་གསུམ། དང་པོ་ལ་ནོར་གྱིས་དོགས་པའི་འཕྲང་གཉིས་ཏེ། དམུ་དང་ནོར་བ། རླུང་ནད་དང་ནོར་བ། གཞན་ཡང་དུག་ནད་དང་ནོར་བ་སོགས་མང་བས། ཁྱད་པར་གྱི་རྟགས་ནི། དུས་ནི་བཞི་དང་བརྒྱད་དང་
བཅུ་གཅིག་དང་། བཅོ་བརྒྱད་ཉི་ཤུ་གཉིས་དང་ལྔ། ཉེར་དགུ་བཅོ་ལྔ་མཆེ་བའི་གོ་རིམ་བཞིན། ནད་རྟགས། རྒྱལ་པོ་གཟེར་གྲིབ་ཁ་རླུང་ལྔ། རྒྱས་བབ་འཆི་བབས་ཕྱེད་མ་གསུམ་འཚོ་གསུངས་སོ། ཟི་འཐོམས་པ། འགྱེལ་བ། ཁ་མིག་འཆུས་པ། གྲིབ་མ། ཤ་འགུལ་
འཕྲིགས་པ། དྲི་ཆུ་བསྡམས་པ། སྐྱུགས་པ། ལག་པ་སོགས་ཞ་བ། རེངས་པ། གྱོང་བ། ལྐུགས་པ། ངུ་བ། སྨྱོ་བ། འབོག་པ། དྲན་པ་ཉམས་པ། བྲེད་པ་འདྲ་བ། འདར་བ་དང་། དངངས་པ་འབྱུང་ངོ་། །ནང་རྟགས་ལ། རྩ་བྱིང་

༄༅། །གྲིམས། རྩ་ནིམ་ངེས་ཅི་ཡང་སྟོན། །དེ་ཡང་ཕལ་ཆེར་རླུང་ཚད་འདྲ། །མནན་ན་གཏིང་ལྷོད་ཁ་ན་གྲིམ། །སྐབས་སུ་སྡོད་ཅིང་འཕར་འགུལ་བྱེད། ཅེས་རྒྱུད་ལས་གསུངས་སོ། མིག་གི་རྒྱལ་མོ་འདར་བ། མིག་མིག་སྤྲིན་དུང་གི་གཞལ་ཡས་ལ། །ཁྱབ་འཇུག་འཁོར་ལོ་བབས་མ་
བབས༑ །རྒྱལ་མོ་འཕེལ་འགྲིབ་བྱེད་མི་བྱེད། བཙན་གྱི་ཞགས་པ་བཏབ་མ་བཏབ། །མཁས་པས་ཉམས་སུ་བླང་བར་བྱ། །ཞེས་རྒྱུད་ལས་གསུངས་སོ། གི་རྩ་རིས་སྟེང་འོག་བར་གསུམ་དུ་བྱ་དང་འདྲ་བའི་རི་མོ་ཐིག་ལེ་སོགས་འབྱུང་ངོ་། །མདངས་གསལ་ཡོད་ལ་དཀར་བ་བཟང་ངོ་། །སྣ་
རྩེ་ལ་ཡང་སྔོ་དམར་མེ་ཆུ་དག་དང་སྦྱར་ལ། ལྕེ་ལ་རིང་ཐུང་བྱས་པ་དང་། །སེན་མོ་གཡུ་རལ་མེས་ཚིགས་པ་¸རལ་པ་འདྲ་བ་ཡོད། འདྲ་བ། དེ་རྣམས་མེ་གཟའ་གཡས། ཆུ་གཟའ་གཡོན། དེ་ལ་གནས་པའི་གཞི་རྩ་ཁམས་བག་ཆགས་ཀྱི་ཚུལ་དུ་
གནས༑ འབྱུང་བའི་རྒྱུ་མ་རིག་པ། རྐྱེན་རྣམ་རྟོག་དང་ལྷ་འདྲེས་བྱེད། འབྲས་བུ་ནད་བཞི་བརྒྱ་རྩ་བཞི་ཡིན། གཉིས་པ་བཅོས་ཐབས་ལ། བཅོས་སུ་མི་རུང་བའི་རྟགས་འདི་རྣམས་མེད་ན་བཅོས་པར་བྱའོ། །རྟགས་ནི། མིག་གི་རྒྱལ་མོ་འདར་བ་
དང་༑ །སོ་འཐོམས་སྡངས་ཞིང་ཟུག་གཟེར་ཆེ། །སྐྱུགས་པ་ལྷུད་བྱུང་ཞག་ལྔ་འདས། །ཉེར་དགུ་ལ་བཟུང་བ་རྣམས་-།ཕལ་ཆེར་འཆི་བས་སྤངས་བར་བྱ། །མེས་མ་བསྡམ་པར་འབོག་པ་ནི། །གསོ་བ་དཀའ་ཡང་སྐྱོན་ཆུང་ཡིན། །བབས་སྟེང་ལུས་ཀྱི་སྟེང་དུ་
བབས་པ། མེ་བྱས་སྤང་བར་རིགས། །གཉིས་པ་གསོ་བ་ལ། རྟེན་འབྲེལ་རྫས་དང་ནུས་པ་སྔགས་ཀྱིས་གསོ་བའོ། །བདུག་པའི་དྲི་རྫས་ལ་གུ་གུལ་དཀར་ནག་གིས་བདུག་སྟེ། ནད་པའི་བུ་ག་དགུ་པོ་ནས། མེ་གཟའ་ལ་སྣ་བུག་གཡས་ནས་དཀར་

པོ༑ ཆུ་གཟའ་ལ་སྣ་བུག་གཡོན་ནས་ནག་པོ། ཆུ་ལ་སྤོས་དཀར་དུད་པ་སྤང་། བྱེར་འགྲོ། གོས་ལ་སྣུམ་ཤོར་དཔེ་དང་འདྲ། གཟའ་བཙོན་དུ་འཛིན་པ་ལ་གདོན་གང་ཡིན་གྱི་མིང་དང་སྲོག་སྔགས། ཏི་པ་རྩིའི་གཟུགས་སུ་བཟུང་ལ་བསྒོམ་བྱ་བྱས་ནས་སྒོ་
ལྟག་ཏུ་བཅང་བར་བྱའོ། །སྨན་གྱིས་བཟུང་བ་ནི་ཞལ་ལས་ཤེས། དེ་ནས་སྤོས་དཀར་གྲང་ཐང་དང་། །སྤོས་ནག་བསྐོལ་བའི་དྲོ་ཐང་གཉིས། །བསྲེགས་པ་བྱ་རལ་ཅན་བསྲེས་ལ། །རིམ་པ་བཞིན་དུ་བཏང་བ་ཡིས། །གཞན་དུ་མི་བྱེར་བཙོན་དུ་འཛིན། །ཅེས་རྒྱུད་ནས་གསུངས། གཟའ་སྤར་བ་ནི། བྱེ་མ་
ཉུངས་ཀར་ལྕགས་ཕྱེ་དང་། །སྐེ་ཚེ་དག་ལ་སྔགས་སྟོང་བཟླས། །ཁྱུང་ཁྲའི་ང་རྒྱལ་བརྟན་པོ་ཡིས། །སྙིང་ཁར་སྔགས་རྡེག་ནད་གདོན་རྣམས། །རྣག་ཁྲག་དུད་ཁུར་བསམས་ནས་ནི། །དབང་པོའི་སྒོ་དང་བ་སྤུ་ཡི། །བུ་ག་ཉིད་ནས་ཐོན་པར་
བསམ༑ །རླུང་ཤས་ཆེ་ན་སྤྱི་བོ་ནས། །སྔོ་བུན་དུ་བ་ལྟར་དུ་སོང་། །བྱེ་མ་ས་ལ་དབུགས་ནི་རླུང་། །མཆིལ་མ་ཆུ་ལ་དམིགས་པ་མེ། །སྔགས་དང་ཁྱུང་དམིགས་བསྟུན་ནས་སུ། །སྙིང་གར་རྡེག་ཅིང་ཕཊ་དྲག་བརྗོད། །ནད་གདོན་ཉིད་ལས་གྲོལ་བར་
འགྱུར༑ །ཁྲུས་དང་བྱབ་སྲུང་བྱ་བ་དང་། །བདེན་བརྡར་སྤུར་ཆོག་བྱས་ནས་སུ། །ཁྱུང་ཁྲར་བསྐྱེད་ལ་བཀའ་བསྒོ་བརྗོད། །སྣ་ཚོགས་རྡོ་རྗེའི་ལྟེ་བ་ལ། །ཧཱུཾ་གིས་མཚན་པ་ཉིད་ཀྱིས་ནི། །སྲུང་བ་དམ་པ་མཆོག་ཏུ་འགྱུར། །སྙིང་གར་རེག་གོ །
འབྱུང་བ་བཞི་ཡི་སྤུར་ཆོག་ཟབ། །ཆུ་ལ་མེ་དཔྱད་མེ་ལ་ཆུ་དཔྱད་བྱའོ། །མེ་དཔྱད་འདི་ནི་དྲག་སྤུར་ཏེ། །ཚེར་མའི་ཤིང་ལ་མེ་བྱས་ལ། །བྱབ་སྲུང་སྔོན་སོང་མེ་དེ་ཉིད། །མེ་ཁྱུང་བསྐྱེད་ལ་ལན་གྲངས་བསྐོར། ཚད་མ་སོགས །མེ་དང་ཤེས་པ་འཐིབ་པ་

༄༅། །ལ། གཡའ་ཆུ་གངས་ཆུ་སོགས།.།ཆུ་དཔྱད་བྱེད་ཚེ་དྲོ་ཆུ་ལ། གཟའ་ལྕམ་སྲིང་ལྔའི །རྩ་སྔགས་བཏབ་ཅིང་གཟུགས་འགྲོས་དང་། །ནད་པའི་སྲིན་མཛུབ་ཚོན་སྐུད་སྦྲེལ། དགྲ་གྲོགས །ཆུ་དེ་ནད་འཇོམས་ཁྱུང་དུ་བསྒོམ། །སྙིང་ཁར་
རྡེག་དུས་ལན་གསུམ། སྒྲིམ་པར་གཅེས། དྲུག་བདུན།།སྤྱི་བོ་ནས་ནི་བཀྲམ་པར་གཅེས། །སྟོད་ཀྱི་ནད་ལ་གེགས་སེལ་ལོ། །ཚོན་སྐུད་གྲིས་བཅད་གཟུགས་རྣམས་འབུལ།:གཙང་སར། །ནད་རིགས་གང་ཡིན་རིགས་བཞིའི་ཁྱུང་། །དགྲ་གྲོགས་བརྩིས་ལ་
དམིགས་པ་ཕོག རྫས་ནི་ཟུག་གཟེར་དྲག་པོ་སྐྱེས་ན། གླ་རྩི་ཙནྡན་དཀར་པོ། ག་པུར་ནག་པོ་གངས་ཆུས་ཕུལ། ཆུ་འགགས་ན་ཡུང་བ་སེར་པོ་དང་རྒྱ་ཚྭ་བཏང་། སྤྱི་འཇོམས་ལ་རྒྱ་ཚྭ། སྨན་ཆེན། རེ་རལ། སྤང་སྤོས། གུར་གུམ། ཤུག་ཚེར་
ཅན༑ དེ་རྣམས་འཁོར་བཞི་ལ་སྲང་ལྔ། གཙོ་བོ་ལ་སྲང་གང་། ཡང་ན་ག་བུར་ཉེར་ལྔ་གཏང་། ག་བུར། ཛཱ་ཏི། ཅུ་གང་། ཀ་ཀོ་ལ། ལི་ཤི། གུར་གུམ། གླ་སྒང་། པུ་ཤེལ་ཙེ། སུཀ་སྨེལ། སྤང་སྤོས། རྡོ་བྲག་དམར་པོ། བ་ལེ་ཀ ཙནྡན་དཀར་དམར། ཨ་ཀ་རུ་ནག་པོ། ཤིང་ཚ། ཤིང་ཊ་
ཀུན། ཟི་ར། གེ་སར། ཨུཏྤལ་སྔོན་པོ། ཆུ་སྲིན་སྡེར་མོ། འབུ་སུ་ཧང་། ཚ་བ་གསུམ། ཀ་དྲུག་འགྱུར་རོ། ཚད་ཁྲག་བད་ཀན་འདྲེས་ན།སྦྱོར་བ་འདི་བཞིན་གང་ཐེངས་ཀྱང་། །དོན་ལ་དྲང་སྲོང་འཆོར་མི་སྲིད། །སྨན་འདྲེས་ཁྱེར་བའི་ནད་པ་ལ། །སྤྱོད་སྐྱུགས་རྩ་བཤལ་གང་འཇུག་ཀྱང་། རྩ་ལ་དབྱེ་ཞིང་སྦྱོར་བའོ། །རྒྱུད་
ལས་གསུངས་སོ། བཤལ་གྱི་རིམ་པ་གཟེར་ལྔ་ཞལ་ཤེས་ཀྱི་སྟེང་དུ། གཟའ་དུག་སེར་པོ་ནག་པོ་སྔོ་གསུམ་བསྣན། ཚད་སྟོབས་ཆེ་ན་ག་པུར། རླུང་ལ་ཛཱ་ཏིའོ། །རུས་པའི་གཏིང་ཁྲོལ་ན་ཐང་ཕྲོམ་པའོ། །མི་ཁྱི་རྟ་གསུམ་གྱི་རུས་པ། སྲེབ་ཀྱི་སེན་མོ་འབྲི་

མར་ལ་བསྲེས་ཏེ་བྱུག་པར་བྱའོ། །གློ་སྨན་ལ་ཨ་གར་བརྒྱད་སྟེང་དུ། སྤོས་དཀར་བཞི་འགྱུར་གཏང་། གནོན་སྨན་ལ་སྤོས་དཀར་ཆུང་དུ་འཇུག སྤྱིར་སྐར་ཆུས་ཕུལ། བཏུང་བ་ཐམས་ཅད།.རླུང་ཤས་ཆེ་ན་སིང་པོས་ཡང་ན། ཕུལ། ཞ་རེངས་ལ་རང་གི་
དྲི་ཆུ་ལ། ལུག་ངལ་བ་དང་། རོ་སོལ་བསྲེས་པས་དུགས་བྱའོ། །འབོག་པ་ལ་ཛཱ་ཏི། ར་དུག་པ། གཟེར་འཇོམས་སེར་པོ་རྣམས་ཟབ་པའི་ཡང་ཟབ་ལགས། སྲུང་བ་དང་སྒྲིབ་ཤིང་མེད་ན་.བྲིས་པ་སྐུའི་འཁོར་ལོ། བཟླས་པ་སྔགས་ཀྱི་འཁོར་ལོ། བསྒོམ་པ་ཐུགས་ཀྱི་
འཁོར་ལོ། ནོར་བུ་ཡོན་ཏན་གྱི་འཁོར་ལོ། སྣ་ཚོགས་ཕྲིན་ལས་ཀྱི་འཁོར་ལོ། སྒྲིབ་ཤིང་། ཁ་མ་བཅད་པའི་བྱ་ཚང་གི་དཔེ་འདྲ། ཕྱིས་མི་འཇུག་པའི་གདམས་པ་བྱ་བ་ནི། སྐུའི.འཁོར་ལོ་རས་སམ་ཤིང་ཤུན་ལ་གསེར་རམ་མཚལ་ལམ་རྒྱ་སྣག་གིས། རང་ལྷར་གསལ།
ཁྱུང་གི་སྡེར་མོས་བྱ། རྡོ་རྗེ་ར་བ་མེ་རི་དང་། །དབྱངས་དང་གསལ་བྱེད་རྣམས་ཀྱིས་བསྐོར། །དེ་ཡི་ནང་གི་མུ་ཁྱུད་ལ། །གཟའ་བརྒྱད་མིང་ལ་ནན་ཅེས་བྲི། །མཚམས་སུ་སྲོག་སྔགས་འདི་རྣམས་བྲི། །ཨོཾ་ཧྲི་མ་མ་ཏྲི་ཨ་སུ་སྭཱ་ཧཱ། དེ་ཡི་ནང་གི་མུ་
ཁྱུད་ལ། །འཁོར་ལོ་རྩིབས་བཞིར་ཁྱུང་རིགས་ལྔ། །རྩིབས་མཚམས་རྣམས་སུ་སྲོག་སྔགས་བྲི། །དབུས་སུ་མིང་དང་གདོན་རྣམས་ལས། སྲུངས་ཤིག.རཀྵ་དང་ཁྱུང་གི་རྩ་སྔགས་བྲི། །བཏགས་གྲོལ་གསང་བ་ཡོངས་རྫོགས་ཡིན། །སྲུང་སྐུད་ལྔ་
བསྒྲིལ་བྱེད་པ་སྣ་ཚོགས་ཕྲིན་ལས། པའང་གཅིག སྲུང་བའི་ཤུབས་ནི་ནམ་མཁའི་མདོག །འདིལ་དགོས་བྱེད་ཞལ་ལས་ཤེས། །སྐར་གྱི་ཕྲ་ནོར་བུ་ཡོན་ཏན་གྱི་མེན་ཞེས་བྱ་ནི། །ལིག་བུ་བྱུང་བའི་དྭངས་མ་ཡིན། །མཐོང་བ་བརྒྱུད་པའི་ངོ་སྤྲོད་ཅེས་པ་

༄༅། །ནི། ཁྱུང་ཁྲའི་བསྐྱེད་ཆོག་བྱས་པས་རྩ་སྔགས་དང་། ༀ་ཧྲི་མ་ཏྲི་.འདི་བློ་ལ་ཡོད་པས་ཐུབ། ཨ་སུ་སྭཱ་ཧཱ། མ་ལ་ཚུལ་ཁྲིམས་དག་པའི་ངང་ལ་གཟའ་ཡིས་གནང་བ་ཡིན། ཨ་ཡ་མ་པྲེ་དུན་ཏེ་ཤ་ན། གཟའ་ཁ་ཀྲ་རུ་ཀྲ་ཡེ་སྭཱ་ཧཱ། གསེར་
གྱིས་བྲིས་པ་དང་། ཕྲ་མེན་སྡེབ་པ་ཡང་མཛད། ཕྲ་མེན་ཆིག་ཐུབ་སྲུང་བ་ཡིན། ཡང་ན་སྦྲང་བུ་ཡོད་པའི་སྤོས་ཤེལ་གྱིས་གནམ་གཟེར་དང་བྱ་རྣམས་བསྲུང་བའི་མཆོག་ཏུ་འགྱུར་རོ། །རྡོ་རྗེ་ཁྱུང་ཁྲར་བསྐྱེད་ལ་འབྲལ་མེད་བཏགས། ཚིམས་པར་བྱེད་
པ་གཟའ་མདོས་གཏང་། ཡང་ན། རང་གཞན་སྲུང་བའི་རྫས་ལ་གུ་གུལ་ནག་པོ། ཡུགས་ས་མོ་ཁྱོ་ག་དང་མ་འཕྲད་པའི་དོར་རྟ། ཕྲ་མེན་གྱི་པགས་པ་ལུས་ལ་བཅང་ངོ་། །སྔགས་ནི། ཨོཾ་ཨ་པ་ར་ཙཀྲ་ཧྲི་ཏྲི་རཱ་ཧུ་ལ་ཨ་པ་ན་ཡེ་སྭཱ་ཧཱ། དྲང་སྲོང་
ཁྱོད་ལ་རྟོག་པར་མི་འགྱུར་མོད། །ན་བ་རྐྱེན་དང་རྣམ་རྟོག་རང་གི་སེམས། །དབྱེར་མེད་ཆེན་པོའི་ངང་དུ་བཞག་པར་བྱ། བཟླས་པ་ཀུན་གྱིས།།བསྙེན་པ་འབྲུ་འབུམ་བསྐྱལ་ན་མི་རབས་གསུམ། སྟེང་གདོན་འོག་གདོན་མི་འབྱུང་རྒྱུད་ལས་གསུངས། འདི་
ལ་མཐུན་¸ས་བདག་ཟིན་ཕུང་བརྩི་བ་དང་མཐུན་པ། པའི་མིང་བརྒྱད། ལུས་ཀྱི་དུམ་བུ་བརྒྱད། ཚེས་གྲངས་བརྒྱད། དུས་ཚོད་བརྒྱད། རྒྱུ་བའི་ཕྱོགས་བརྒྱད། འགྲོ་བའི་ས་བརྒྱད། རང་སར་ལྡོག་པའི་དུས་བརྒྱད་སོགས་དང་། ཕྱི་རུ་རྟེན་འབྲེལ་བརྩི་བ་
ནི༑ །དྲག་ལྟོ་འཕྱེ་ཧལ་ཁྱི་སྒྲ་གཅན། ལས་བྱེད་པ་ལ་དགོས་ཏེ། ཕྱི་རུ་རྟེན་འབྲེལ་མ་བརྩིས་ན། །མུན་པའི་དཀྱིལ་¸རང་ལ་ཕོག་གམ་གཞན་ལ་ཕོག་པ། ན་མདའ་རྒྱག་འདྲ། །ཅེས་གསུངས་སོ། །གསུམ་པ་རྗེས་ཀྱི་དམ་ཚིག་ནི། རྟ་མི་ཞོན། ཉི་ཟླ་གཟས་བཟུང་

བ་ལ་མི་ལྟ། བཤུལ་ཆགས་ཀྱི་ཤ་མི་བཟའ། ཁྲག་ཚོད་སྤང་། རུལ་སུམ་རྙིང་བག་ཚ་སྐྱར་སྤང་། རྒྱུ་ཕྱོགས་སུ་སྔས་མི་སྟོན། ཟླ་བ་གཉིས་སུ་ནག་མོ་མི་བསྟེན། རོལ་མོ། གཡང་ས། ཚིག་མི་སྙན་པ། མེ་ལས། རོ་ལས་རྒྱས་པར་འདོད་པ་དང་
རྫོགས་པ་དྲང་སྲོང་གསང་བ་སྙིང་གདམས་ཀྱི་རྒྱུད་དུ་བལྟས་པས་མུན་ཁུང་དུ་སྒྲོན་མེ་གསལ་བ་ལྟར་རོ། རྣམས་སྤང་ངོ༌། །ཁྱུང་ཁྲའི་མན་ངག་ལས་སྦྱོར་འདི། །སྙིགས་དུས་སྔགས་པར་རློམ་པ་རྣམས། །ཡི་དམ་ལྷ་ཡི་ནུས་མི་ཐོན། །སེམས་ཅན་ཕལ་ཆེར་གདོན་གྱིས་ཁྱེར། །
དེ་ལ་སྒྲུབ་པ་ཁྱུང་ཁྲ་འདི་མྱུར་བས། །གོང་མའི་གསུང་ས་སྐྱ་གོང་མའི་རྒྱུན་ཇི་བཞིན་དུ། །རྣལ་འབྱོར་གཟུངས་ཀྱི་དཔལ་གྱིས་སྦྱར། །ང་མིན་གཞན་ལ་མེད་སྙམ་ང་རྒྱལ་ཡོད། །འདི་འདྲ་ལྷ་ཡི་གཙུག་ན་ནོར་དང་མཚུངས། །གདོན་གྱི་བཅོས་ཐབས་
ཟབ་ཟབ་འདྲ་ན་ཡང་། །འདི་མེད་ཁ་འཁྱགས་ཟ་འདོད་སྡུག་རི་ཁ། །མི་ངན་གཞན་ལ་ཆིག་བརྒྱུད་མིན་པར་རྫོགས་པར་མི་སྦྱིན་ནོ། མ་སྤེལ་བཀའ་རྒྱས་བཏབ། །རྫས་སྔགས་ལ་སོགས་སྐབས་ན་མི་འདུག་ན་རང་རང་གི བྱ་ཁྱི་གནམ་གསུམ་ལ་སོགས་ཁོངས་སུ་
ལྟོས། ལས་ཚོགས་རྣམས། །ཁ་འཕངས་ཞལ་ཤེས་དབང་ཐོབ་དུས་སུ་སྟོན།རྗེས་གནང་མ་སོང་པར་མི་སྟོན། །ཅེས་གསུངས་པའི་དོན་རྣམས་ལག་ལེན་དཀྱུས་སུ་གོ་བདེ་བར་ཞལ་ཤེས་ཀྱིས་བརྒྱན་པ་འདི་ཤྲཱི་བསམ་རྩེར་བྷ་དྲའི་མིང་ཅན་གྱིས་བྲིས་པ་ཨཾ།། །།རྡོ་རྗེ
ཁྱུང་ཁྲའི་ཚོགས་ལ་ཕྱག་འཚལ་ལོ། །རང་བྱུང་གི་དཀར་ཕྲ་མེན་ནི། དཀར་ནག་དམར་སེར་འདྲེས་པའི་མིག་གིས་བརྒྱན། །རི་མོ་མིག་ནང་མ་འཁྱོགས་པ། །རབ་གསུམ་འབྲིང་གཉིས་ཐ་མ་གཅིག །སྐེད་དཀྲིས་སྙིང་ལ་ལ་རིལ་འདྲ་བ་དེ། །ལིག་བུ་

༄ ༅། །འབྱུང་བའི་དྭངས་མ་ཡིན། །ཨུ་རྒྱན་སྲིན་ཡུལ་རྣམས་ནས་འབྱུང༌། །ཅེས་གསུངས་སོ། །རང་བྱུང་འདི་ལ་ཕན་ཡོན་ལྔ་ཡོད་པས། རྒྱ་ཡི་བཟོས་མས་ཕན་ཡོན་མི་འབྱུང་ངོ་། །ཞལ་ཤེས་སོ། །དགེ་
འོ།། ༈ །།གཟའ་བཅོས་ལེ་ལག་དང་ཤོག་དྲིལ་ཁྱུང་རྒྱ་མ་བཞུགས་སོ། །ན་མོ། །མཐུན་པའི་མིང་བརྒྱད་སོགས་ནི། མིང་ལྗང་སྔོན་དཔུང་པ་གཡོན་པ་ལ་མ་མོར་སྤྲུལ་ནས། ཚེས་བཞིའི་སྲོད་ལ་ནུབ་ནས་ཤར་དུ་རྒྱུ། དྲོ་གང་ལྡོག མིང་རཱ་
ཧུ་ལ་ལག་པ་གཡས་དགྲ་ལྷར་སྤྲུལ་ནས་ཚེས་བརྒྱད་ཀྱི་སྔ་དྲོ་དང་པོ་ལ། ཤར་ལྷོ་ནས་ནུབ་བྱང་དུ་འགྲོ། སྲོད་ལ་ལྡོག མིང་རཱ་ཛ་ཀ་ཆུ་སོ་བདུད་དུ་སྤྲུལ་ནས། ཚེས་བཅུ་གཅིག་ལ་ནམ་.ནམ་ཕྱེད་ཡོལ་ཞེས་པའང་བྱུང་། གུང་བྱང་ནས་ལྷོ་རུ་རྒྱུ། ཉིན་གུང་
ལྡོག མིང་བཥྚི་པ་ཊ་མགོ་བོ་སྲིན་པོར་སྤྲལ་ནས། ཚེས་བཅོ་ལྔ་ལ་ཉི་མ་ཕྱེད་ནས་ལྷོ་ནུབ་ནས་བྱང་དུ་བྱང་ཤར་སྣང་། འགྲོ། ནམ་ཕྱེད་ལ་ལྡོགམིང་ཧ་ལི་བི་ནུ་རཱ་ཛ་ཀ་མཇུག་མ་དམུ་རུ་སྤྲལ་ནས། ཚེས་བཅོ་བརྒྱད་ལ་ནམ་ཕྱེད་ཡོལ་ནམ་
ཕྱེད༑ ནས། ཤར་ནས་ནུབ་ཏུ་འགྲོ། ཉི་མ་ཕྱེད་ལ་ལྡོག མིང་དུ་བ་མཇུག་རིང་ལག་གཡོན་གཤིན་རྗེར་སྤྲུལ་ནས། ཉེར་གཉིས་ལ་ཉི་མ་ཕྱེད་ཡོལ་ལ་ནུབ་བྱང་ནས་ཤར་ལྷོར་འགྲོ། ནམ་ཕྱེད་ཡོལ་ལྡོག མིང་ཁྱབ་འཇུག་དཔུང་གཡས་གླུ་བཙན་དུ་སྤྲུལ་
ནས༑ ཉེར་ལྔའི་སྐྱ་རེངས་ཤར་བ་ཙམ་ལ་ལྷོ་ནས་བྱང་དུ་འགྲོ། ཉི་མ་མྱུར་ནས་ལྡོག མིང་སྒྲ་གཅན་འཛིན་སྙིང་དང་མཆིན་པ་རཱ་ཧུ་ལར་སྤྲུལ་ནས། ཉེར་དགུ་ལ་ཉི་མ་མྱུར་བ་ནས་བྱང་ཤར་ནས་ལྷོ་ནུབ་ཏུ་འགྲོ། ཐོ་རེངས་ལྡོག ཕ་སྲིན་པོ་ཚེས་བཅུ་

གསུམ་ལ་རྒྱ་མཚོར་རྒྱུ། མ་ཀླུ་མོ་ཉེར་གསུམ་ལ་ནམ་མཁར་རྒྱུ། སྤུར་ཆོག་བྱེད་དུས་དང་། དྲག་ལས་རྣམས་ལ་གདོང་ཐུག་ན་རང་ལ་ལྡོག་ཅིང་འཁུ། ཁོ་གར་འགྲོའི་ཕྱོགས་སུ་རང་ཁ་བལྟའོ། །ཧོམ་སོགས་ལ་ཟབ། རེས་གཟའ་བདུན་ནི། སྟག་
རྟ་ཁྱི་གསུམ་སྤེན་པས་ཚེས། །བྱི་འབྲུག་སྦྲེལ་གསུམ་ཟླ་བ་མིག་དམར་ཚེས། །བྱ་གླང་སྦྲལ་གསུམ་ཕུར་བུ་ཚེས། །ཡོས་ལུག་ཕག་གསུམ་ཟླ་བ། ཟླ་བ་ཚེས། ཞེས་དང་། ཉི་མ་མེ་¸ནག་རྩིས་ནང་ལྟར། དང་ཟླ་བ་ཆུ། །མིག་དམར་མེ་དང་ལྷག་པ་
ཆུ༑ །ཕུར་བུ་ཤིང་དང་པ་སངས་ལྕགས། །སྤེན་པ་ས་ཡི་ཁམས་སུ་སྦྱར། ཞེས་དང་། ཕོ་དྲུག་ཉི་མ་སྟག་ཟླ་བ། ལ་ཚེས། མོ་དྲུག་ཉི་མ་སྤྲེལ་ཟླ་བ་ལ་ཚེས། །ཉ་བ་ཁྱི་འབྲུག་གཉིས་ལ་ཉ། །སྟོང་པ་གླང་ལུག་གཉིས་ལ་སྟོང་། །རང་ལོ་ཕྱོགས་སུ་
དྲག་ལས་བྱེད་དུས་མི་འགྲོ། འགྲོ་བ་སྤང་། །རང་ཉིད་དེ་ལས་¸ཉི་མ་དེ་ལས་མི་བྱ། དྲག་པོའི་ལས། །གཟའ་དང་ཐུག་པར་མི་བྱའོ། །ཕྱི་རུ་རྟེན་འབྲེལ་བརྩི་བའི་ལས་བྱ་རགས་པར་ཆ་ཙམ་ཡི་གེར་བཀོད་པ་མངྒ་ལཾ།། ༈ །།གཟའ་བརྒྱད་ཀྱི་སྔགས་
ནི༑ ཨོཾ་མཻ་བྷོ་ལྰ་ཡ་སྭཱ་ཧཱ། ཉི་མ།:དམར་པོ་ཉི་མ་བསྣམས་པ། །ༀ་ཤི་ཏཱཾ་ཤ་བེ་སྭཱ་ཧཱ། ཟླ་བ།:དཀར་པོ་མེ་ཏོག་ཀུན་ད་བསྣམས་པ། །ཨོཾ་རཀྟ་ཨཾ་ག་ཀུ་མ་རཱ་ཡ་སྭཱ་ཧཱ། མིག་དམར།:དམར་པོ་མེ་ཐབ། ༀ་བུ་དྷཱ་ཡ་སྭཱ་ཧཱ། ལྷག་པ།ལྗང་གུ་ཨུཏྤལ་བསྣམས་པ།ཨོཾ་བྲྀ་ཧསྤ་
ཏ་ཡེ་སྭཱ་ཧཱ། ཕུར་བུ། སེར་པོ་པུ་སྟི་བསྣམས་པ། ༀ་ཨ་སུ་རོཏྟ་མཱ་ཡ་སྭཱ་ཧཱ། པ་སངས།:དཀར་པོ་པདྨ་བསྣམས་པ། ཨོཾ་ཀྲྀཥྞ་བརྞཱ་ཡ་སྭཱ་ཧཱ། སྤེན་པ།ནག་པོ་བེ་ཅོན་བསྣམས་པ། ཨོཾ་ཨ་མྲྀ་ཏ་པྲི་ཡཱ་ཡ་སྭཱ་ཧཱ། སྒྲ་གཅན། དམར་ནག་བུམ་པ་བསྣམས་པ། ཨོཾ་ཛྱེ་ཏི་ཀེ་ཏ་བེ་སྭཱ་

༄༅། །ཧྭ། མཇུག་རིང་སྔགས་སྐོར་བྲིས་ནས་སུ། །མིང་དང་སྦྱར་བ་གང་རུང་ཤིས། །རང་སྲུང་ཁྱད་པར་གདམས་པ་ནི། །བཅོ་ལྔའི་བསིལ ཟེར་དཀྱིལ་འཁོར་ལྟ། །ཨོཾ་གཏུམ་པོ་འིཡི་གཏུམ་པོ་པོལི།།ཏིང་རྙིང་སོ་སོབྷི། སོ་ཏོང་
མེ་མེ་ཤིག་ཤིག་སྭཱ་ཧཱ། ག་རུ་ཊ་ཨཱ་ཙཎྜ། བརྒྱ་རྩ་བཟླས་ནས་ཆུ་ལ་བསྔགས། །རི་བོང་འཛིན་པ་དེ་ལ་གཏོར། །ཞལ་ཤེས་དཀྱུས་སུ་བཀོད་པ་ཡིན། །ཁྱུང་གི་ཚོགས་ལ་བཟོད་པར་གསོལ། །མངྒ་ལཾ།། ༈ །།ན་མོ་རཱ་ཧུ་ལའི་བྱད་
འགྲོལ༑
་སླང་ཆུ་ཡིས་བཀང་པའི་ནང་དུ་མགོ་དགུའི་གཟུགས་གཅིག་ལ་གདོང་མོ་བཞིས་བསྐོར་བ་བཟོ། །མིང་རུས་སྣ་རང་གསལ་བ་གསུམ་ལྡན་གྱི་གྲིས་སྐེ་བཅད་ནས་དོན་སྙིང་འདོན། ་སྔགས་མི་བྱ། ཡཀྵི་ཉི་མ་ལ།། དུར་ཤྀ་ཟླ་བ་ལ། སེ་ཤཾ་
ཕཊ། མིག་དམར་ལ། ཕོ་ཤཾ་ཕཊ། ཕུར་བུ་ལ། ཕེར་.སྤེན་པ་ལ། ཤཾ་ཕཊ། ་ཏྲག་རཱ་ཧུ་ལ་ལ། ཤཾ་ཕཊ། སླ་ངའི་ཆུ་དང་གཟུགས་ཚོ་སྣོད་གཅིག་ཏུ་བླུགས་ལ། འབབ་ཆུ་ལ་བསྐྱལ་ནས་སྦྱིན་བསྲེག་ཉིན་གཅིག བྱ། རྟེན་གྱི་ཡུལ་འཕོ། འོག་ཏུ་བྱ། རི་འགྲམ་
དབང་དུ་འགྱུར། དུ་བྱ། ཐང་དཀྱིལ་.¸མི་གདུག་ར་གསུམ། དུ་བྱ།བཟང་རྟེན་ནང་འབྲེལ། རང་དང་འགྲས་པའི་རྣམ་པར་སྣང་། མི་སོགས་ལྷ་འདྲེ་དབང་མེད་ཐོག་ཏུ་བྱུང་ན། ལ་བསྔོས་བཏང་བ། བར་དུ་དབང་དུ་སྡུད་པ་རང་གི ཐ་མ་རྗེས་སུ་བཟུང་བ། སྐོང་ཐབས་བྱས་
ནས༑ འཚེང་བ་གསུམ་གྱིས་ས་ལ་གནས་པར་བྱའོ། །བྱད་འགྲོལ་བ་མང་ཡང་། ཁྱུང་དང་འབྲེལ་བའི་ལས་སྦྱོར་འདི་ལ་རཱ་ཧུ་ལའི་བཀའ་འབངས་བཀོལ་ལོ། །གཡོ་སྒྱུ་ཟོལ་ཟོག་ཅན་རྣམས་ལ་མ་སྟོན་ཅིག རིན་ཆེན་གསེར་གྱིས་སླུ་ཡང་མ་སྟོན་

ཅིག ཞལ་ཤེས་རྣམས་ནི་གཤིན་རྗེའི་ལས་སྦྱོར་འདྲ། །དཔལ་ནཱ་རོ་པའི་གདམས་པ་རྡོ་རྗེ་ཁྱུང་གི་ལས་སྦྱོར་རཱ་ཧུ་ལའི་བྱད་འགྲོལ། གཟུངས་པའི་ལག་ལེན་ས་སྐྱ་རྫོང་ཆུང་བླ་བྲང་དུ་བརྗེད་བྱང་ཡི་གེར་བྲིས་པ་དགེའོ།།ཤོག་དྲིལ་ཁྱུང་རྒྱ་མ་ཞེས་བྱ་བ་
ས་ཆེན་གྱིས་མཛད་པ་ས་སྐྱས་མཛད་པའི་གསེར་ཆོས་ཡིན་ངེས་པས་སྣོད་མིན་ལ་མི་སྟོན་ནོ། །མངྒ་ལཾ།། ༈ །།ཁྱུང་གི་ལས་མཐའ་གཤེད་སྐོར་ཟབ་མོ་བཞུགས་སོ། །ན་མོ། དེ་ནས་མེ་ཆུ་གང་བབས་ཀྱི་དཔྱད་ལ། ཁྲུས་ཆོག་སོགས་བཅོས་
མང་དུ་བྱའོ། །གཟའ་བདུད་ཀྱིས་ཟིན་པ་སོགས་ལ་འབྱུང་བ་གཤེད་སྐོར་གྱི་མན་ངག་ནི། ༀ་ཐར་.ༀ་ཐར་རོ་མུད་མེད་སོད། ཁྱར་ཁྱེར་ཤ་གྱ་སོད། ཐོག་ཐོག་སྦྱིབ་སོད། གོ་ཆེན་གོ་ཆེན་ཁྱུང་ལིང་ལིང་འཆོར་བ་སོད། །ཁས་ཡང་ལྷོག་རྒོད་སོད། བྲམ་ཟེ་ཕཊ་ཀྱིས་སོད། དྲང་སྲོང་བསོད་ཀྱིས་
སོད། ཟེར་བའང་སྣང་། རོ་མུན་མེན་སོད། ཐར་ཐོར་ཤ་གྱ་སོད། ཐོག་ཐོག་སྦྱིབ་སོད། གོ་ཆེན་གོ་ཆུང་སོད། ལིང་ལིང་འཆོར་བ་སོད། ཁས་ཡང་ལྷོག་རྒོད་སོད། །བྲམ་ཟེ་ཕཊ་ཀྱིས་སོད། དྲང་སྲོང་སོད་ཀྱིས་སོད། སྔགས་སོ། རྫས་ནི་བ་དམར་
མོའི་རྣ་རྒྱབ་ཀྱི་སྤུ་ལ་སྐུད་པ་བྱས་ཏེ། སྔགས་བརྒྱ་རྩ་བཏབ་ལ་ནད་པའི་གོང་པ་གཡས་གཡོན་ལ་བཏགས། ས་ནག་པོ་ལ་སཱཙྪ་བྱས་ལ་ནད་པའི་སྤྱི་གཙུག་ཏུ་བཞག་ལ། སྔགས་གོང་བཞིན་བྱའོ། །ལྟོ་བར་ས་ནག་པོ་གླན་ལ་སྔགས་གོང་བཞིན་ནོ། །
ལྕགས་ཕུར་བཞི་མེ་ལ་བསྲེགས་ཏེ་ཆུ་ལ་བཏོན་ཏེ་ཤར་ནས་གཡས་སྐོར་དུ་བསྐོར། ཕྱོགས་བཞིར་འཕང་ངོ་། །ནད་པ་རང་གི་གདོང་མི་བསྟན་ནོ། །ཀླུ་གཏོར་མང་དུ་བྱའོ། །འབྱུང་བ་གཤེད་སྐོར་མ་འདི། ཤ་ལ་བབས་པ་མིན་པ་ལ་མི་བྱའོ། །མན

༄༅། །ངག་འཁོར་ལོ་འཁོན་ས་སྐྱ་པའི་གསུང་བཞིན་རིམ་པར་བྱོན་ནས། གཟུངས་པའི་མིང་ཅན་ལའོ། །མངྒ་ལཾ།། ༈༈ །།ན་མོ། ་སྦྲལ་ལྤགས་ལ་མཚལ་གྱི་ཀྵི་བྲིས་ལ་རབ་གནས་བྱ། རིན་པོ་ཆེ་ལྔ་དང་གླ་བ་ལ་སྔགས་
ཉེར་གཅིག་བཏབ་ལ། དེ་མགུལ་དུ་བཏགས་ན་ཀླུ་དང་གཟའ་རིགས་ཐུབ་གསུངས་པའི་མན་ངག་དུས་འཁོར་བའི་ལུགས་ཟབ། །།ཨྃ། ༈ །།ན་མོ། བ་ཚྭ་ཅན་དང་དུལ་བ་དང་། །ལྐུགས་དང་བཙོན་ཆུ་དུག་ཆུ་སྤང་། །གངས་ཆུ་གཡའ་ཆུ་
རྫས་ཆུ་དང་། །ས་གཞི་དཀར་ལ་ཆུ་སྐྱེས་བཟང་། །ཆུ་དཔྱད་གངས་ཆུ་བཅུད་ལེན་རྟག་གཏོར་སོགས་ལ་ཆུ་བཟང་པོ་བཙལ་ལོ། །མངྒ་ལཾ།། ༈ །།རྡོ་རྗེ་ཁྱུང་ཁྲའི་ལས་མཐའ་གཟའ་མདོས་བཞུགས་སོ། །ན་མོ་ག་རུ་ཌཱ་ཡ། ་གཟའ་མདོས་
༴ འབྲིང་པོའི་སོག་ལ། ནམ་མཁའ་ཁོང་སྨག་བརྒྱད། དབུས་སུ་མཐིང་ནག་གཅིག ཤར་དུ་མཐིང་ནག་གཅིག་ལྷོར་སེར་ནག་གཅིག ནུབ་ཏུ་དམར་ནག་གཅིག བྱང་དུ་ལྗང་ནག་གཅིག རྒྱང་བུ་ཤར་དུ་སྔོ་དཀྲིས་དྲུག ལྷོ་རུ་སེར་དཀྲིས་དྲུག ནུབ་
ཏུ་དམར་དཀྲིས་དྲུག བྱང་དུ་ལྗང་དཀྲིས་དྲུག མཚམས་བཞིར་སེར་དཀྲིས་རེ་རེ། རི་རབ་འབྲུ་ལས་བྱས་པའི་སྟེང་དུ་སྟོད་མི་ལ་སྨད་སྦྲུལ་དུ་བྱས་པ། བྱ་ཏི་ཏོ་ལ་ཞོན་པ། ཕྱོགས་མཚམས་བརྒྱད་དུའང་། སྦྲུལ་མཇུག་ཅན་བརྒྱད་ཀྱིས་བསྐོར་
བ༑ ཞལ་ཕྱག་རྣམས་ནི་གཟའ་བརྒྱད་ལྟ་བུའོ། །བང་རིམ་གཉིས་པ་ལ། རྒྱུ་སྐར་ཉི་ཤུ་རྩ་བརྒྱད་ཀྱི་མིང་གཟུགས་ཉི་ཤུ་རྩ་བརྒྱད། མཐའ་ལ་བཤོས་བུ་དགུ། གཏོར་མ་དགུ། ཆང་སྐྱོགས་དགུ །སྣང་གསལ། མདའ། འཕང་། ཏིང་ལོ། རྒྱང་

བུ་རྣམས་མཐུན། གཟའ་ཡུམ་ལ་ཡང་དེ་དང་མཐུན་ནོ། དེ་ནས་ཡི་དམ་གྱི་ཕྲིན་ལས་གཞུང་བསྲང་། རིམ་གཉིས་གསལ་བས་འདི་སྐད་དོ། །ཀྱཻ། དང་པོ་དམག་དཔོན་ཆེན་པོ་དང་། །གནམ་གྱི་བྱ་མ་གུང་རྒྱལ་གཉིས། །སྲིད་པའི་རི་རབ་ངོས་ལ་
འཚོགས་པ་ལས། །ཞང་པོ་ཀླུ་ལ་མེས་པོ་སྲིན། །སྲིན་པོའི་བུ་མོ་ནལ་དུ་སོང་བའི་མི། །བུ་ནི་ཚ་གང་བྱ་བ་ཡིན། །སྤྲུལ་པའི་མི་ཆུང་འཐེབ་ཙམ་ནི། །རྟ་ཆུང་བྱི་བ་ཙམ་ལ་ཞོན་ནས་སྤྲུལ་པ་བཀྱེ། །སྲེད་ནི་ཤ་ཁྲག་དམར་ལ་སྲེད། །རྒྱུ་ནི་ཟླ་གཅིག་
དུས་བརྒྱད་རྒྱུ། །མཆོད་ནི་དིང་མ་རྣམས་ཀྱིས་མཆོད། །གཟའ་བདུད་སེ་གཉན་རོག་པོ་ནི། །སྐུ་མདོག་སྔོན་པོ་སྟོང་བཞིན་ལ། །ཞལ་གཅིག་ཕྱག་ནི་གཉིས་པ་སྟེ། །དབང་པོ་སུ་འཕྲད་འཛིན་པའི་གཟའ། །གཡས་ན་དར་ནག་རྒྱལ་མཚན་འཕྱར། །
གཡོན་ན་སྦྲུལ་གྱི་ཞགས་པ་འཛིན། །སྐུ་མདོག་དམར་ནག་འོད་ཟེར་འཕྲོ། །ཆིབས་སུ་བྱི་རྟ་སྔོན་པོ་ཆིབས། །འཁོར་ནི་ལྷ་འདྲེ་སྡེ་བཅུས་བསྐོར། །ཀླུ་དང་གཟའ་སྐར་བྲན་དུ་འཁོལ། །རྒྱུ་ནི་བར་སྣང་སྟེང་འོག་སོགས། །ཕྱོགས་བཅུ་ཀུན་ཏུ་རྒྱུག་ཅིང་
རྒྱུ༑ །ཁྱོད་ནི་ཐོག་སེར་བདག་པོ་ཡིན། །གདོང་དང་གྲིབ་མ་སུ་འབབ་པ། །ཞ་དང་རེངས་ལྐུགས་བརྒྱལ་བར་བྱེད། །ཁྱེད་དང་གང་ཞིག་སུ་འཕྲད་པ། །མི་ཕྱུགས་ཐམས་ཅད་རླག་པར་བྱེད། །ཁྱེད་ལ་སྐུ་གླུད་འབུལ་བ་ནི། །ཤ་ཁྲག་རྣམ་པ་སྣ་ཚོགས་
པ༑ །དཀར་གསུམ་མངར་གསུམ་རྩི་སྨན་དང་། །སོལ་བའི་མི་ནག་མདུང་ཙམ་དང་། །བྱ་མ་ཏི་ཏོ་དེ་ལ་བསྐྱོན། །ནམ་མཁའ་ཁོང་སྨུག་དགུ་ཡིས་བསྐོར། །མདའ་དང་རྒྱང་བུ་དགུ་ཡིས་མཐའ་བརྟེན་ཏེ། །གླུད་ནི་ཉིད་དང་མཐུན་པར་འབུལ། །མེ་ཆུ་

༄༅། །དག་གི་གླུད་འདི་འབུལ། །བཤོས་བུ་དེ་ནི་ཟས་ཀྱི་བཅུད། །གསེར་སྐྱེམས་ཕོངས་པ་སྐོམ་གྱི་གཏའ། །བདག་དང་རྒྱུ་སྦྱོར་ཡོན་བདག་གླུད། །གླུད་ཀྱི་དྭངས་མ་འདི་ཉིད་ནི། །ངར་གླུད་འདི་ལ་ཕུང་པོ་ལྔ་ཡང་ཚང་། །ངར་
གླུད་འདི་ལ་ཁམས་ཆེན་བཅོ་བརྒྱད་ཚང་། །ངར་གླུད་འདི་ལ་དབང་པོ་སྒོ་ལྔ་ཚང་། །ངར་གླུད་འདི་ནི་རྣམ་ཤེས་གཞན་ལས་བཀྲ། །རྒྱུ་སྦྱོར་ཡོན་བདག་གླུད་དུ་འབུལ། །བཟུང་བ་ཐོང་ལ་བཅིངས་པ་ཁྲོལ། །གཟའ་བདུད་གདུག་པའི་ནད་གཟེར་
ཐུལ༑ །རི་རབ་མདོས་སུ་བཅས་པ་འབུལ། །བདག་ཉིད་ལས་ཐབས་ཅི་བྱེད་ཀྱང་། །ཉམས་ན་ཀོ་ལོང་མ་སྡོམས་ཤིག །ཕྲད་ན་ཟར་ཟེར་མ་གཏོང་ཞིག །ཕོག་དང་ཁ་རླངས་སླར་སྡུས་ཤིག །སེམས་ཅན་རྣམས་ལ་གནོད་ཚེ་སྤོང་། །སྦྱིན་པ་གསུམ་
གྱིས་ཚིམས་པར་ཤོག །ཅེས་མདོས་ལྷོ་ནུབ་ཏུ་གཏང་ངོ་། །ཕྱི་མིག་མི་བལྟའོ། །ཚིམས་པར་བྱེད་པ་གཟའ་མདོས་ཀྱི་ཆོ་ག ལས་རྣམས་ཀྱི་སྔོན་དུ་འགྲོ་བ་འཇིག་རྟེན་པའི་གཟའ་ལ་གཟའ་རྒྱུད་དང་མཐུན་པར་གླུད་མདོས་ཀྱི་ཆོ་ག་འབྲིང་པོ་རྫོགས་ ི
སོ།། ༈ །།རྡོ་རྗེ་ཁྱུང་ཁྲའི་དུག་གསོ་བའི་མན་ངག་བཞུགས་སོ། །རྡོ་རྗེ་ཁྱུང་ཁྲའི་ཚོགས་ལ་ཕྱག་འཚལ་ལོ། །དུག་བཅོས་པའི་མན་ངག་བཻ་ཌཱུརྻའི་ཕྲེང་བ་བསྟན་ནོ། །དེ་ལ་དང་པོ་བརྟག་ཐབས། གཉིས་པ་བཅོས་ཐབས། གསུམ་པ་རྗེས་བསྡུ་
བ་དང་གསུམ། དང་པོ་མཚན་ཉིད་དང་མན་ངག་གིས་བརྟག་ཐབས་སོ། །དང་པོ་ཁ་ཟས་རྣམ་པ་ལྔ། གང་ལས་བྱུང་། དབང་པོ་ལྔ་ལ་བརྟག་པར་བྱའོ། །ཆང་ལ་བཏབ་ན་.ལྟ་ན་ཚ་མི་གསལ། མིག་ལའོ། །ཤའམ་སྣུམ་ལ་བཏབ་ན་སྣ་དྲི་མི་ཚོར་བར་

དགག ལའོ། །དཀར་ལ་བཏབ་ན་ལྕེ་¿རོ་མི་ཚོར་བར་དགག ལའོ། །རྩམ་པར་བཏབ་ན་རྣ་བ་མི་ཐོས་པར་དགག ་ལའོ། །སྤྱིར་གང་ལ་བཏབ་ཀྱང་ཕོ་མཚན་མི་ལྡང་ངོ་། །སོ་ལའང་སྤྱིར་འོང་། །མཚན་ཉིད་ཁ་ཅིག་ནི་མོད་ལ་བཙན་དུག་འཕྲལ་དུ་བླུད་པ་དང་
འདྲ་སྟེ། མཛེ་ལ་ཕོ་ལོག་གླང་ཐབས་སུ་གནས། ལྕེ་ཕུགས་སུ་འབྲོས། ལྕེ་གུག་ཧྲིལ་དུ་འགྲོ། མཆུ་དང་རྙིལ་ནག་པོར་འགྲོ། མཁུར་ཚོས་དང་མིག་གི་ཀྲི་ག་ནག་པོར་འགྲོ། གློ་སྙིང་དང་རྒྱུ་མ་གཏུབས་སྙམ་བྱེད། ཕོ་མཆེར་ཀུན་ཀྱང་གཏུབས་
སྙམ་བྱེད། རྩ་དང་ཤ་གསེབ་ན་སྲིན་རྒྱུག་པར་སྙམ་པ་བྱེད་པ་དང་། གྲིས་གཤགས་པ་འདྲ་བ་སྟེ་རྟགས་འདི་ལྟ་བུ་ནི། བཙན་དུག་དང་ལོག་དུག་འཕྲལ་དུ་བྱིན་པའོ། །དུག་ཐམས་ཅད་ན་ལུགས་འདི་ལྟར་འོང་། བཙན་དུག་འཕྲལ་དུ་འོང་བ་
དང་༑ ལུད་པ་ལ་སྐེ་འགགས་པ་ཡོང་། ཤ་དུག་རིམས་ཐབས་སུ་ན། ཁྱད་པར་མགོ་དང་རུས་པ་ན། ཁྱི་དུག་གཞན་དུ་གོ ལོ་དུག་འཕྲལ་དུ་མ་སྨིན་པ་ནི། ཅི་སྟེ་འཚོ་དཀའ་བ་ལགས། གོང་གི་རྟགས་རྣམས་ཀྱི་སྟེང་དུ། རིམས་དྲག་པོ་རྣམས་ཀྱི་
ན་ལུགས་བཞིན་དུ། རུས་པའི་ཁོངས་ལ་ལུས་ཁྱད་པར་དུ་ཚ་བ་ཡིན་ནོ། །དེ་རྣམས་ན་ལུགས་ཀྱི་མཚན་ཉིད་དོ། །གཉིས་པ་མན་ངག་གི་བརྟག་ཐབས་ནི། རིན་པོ་ཆེའམ་རྒྱ་ཕོར་དྲི་མ་མེད་པའི་ནང་དུ་ཆུ་གཙང་བླུགས་ཏེ། ལྟོ་སྟོང་གི་མཆིལ་མ་བླུགས་
པས༑ གཏིང་དུ་ཕྱིན་པ་འཇའ་ཚོན་གྱིས་དབྱིག་དུག་མཆིལ་མ་རྒྱུནམ་ཆད་པར་ཉི་ཟེར་དངས་མ་ཆུའི་ཕྱེད་དུ་སླེབ། འཇའ་ཚོན་མེད་ན་སྦྱར་དུག དམའ་རབ་ན་འདུག་ན་ལོ་དུག་དུས་སུ་མ་ཕྱིན་པ། ནས་གང་ཙམ་དུ་འདུག་ན་སྟོད་སྣོད་ལ་གནས་ཏེ་བཅོས་སླ། གཏིང་དུ་

༄༅། །མི་འགྲོ་ཁར་ལྡིང་ན་དུག་མེད་དོ། །རྒྱ་རུ་ལྟོ་སྟོང་བཏང་ལ་ལུས་ཁོལ་ན་དུག་ཡོད་ཅེས་¸མཁས་པ་བྲང་ཏི་བས་ཀྱང་བྱ། མི་ཁོལ་ན་དུག་མེད། རང་གི་ཆུ་བཏང་མ་ཐག་ལ་སྐྲ་བཅུག་སྟེ། ཐུང་ཁུམ་ཚིག་ན་དུག་ཡོད། །མ་ཚིག་ན་
མེད་དོ། །འཁར་རྡོ་བསྲེགས་ཏེ་མཆིལ་མ་བཏབ་སྟེ་བཅག་པས་ནག་པོ་འཇའ་ཆོན་འདྲ་ན་དུག་ཡོད། ཅི་ཡང་མེད་ན་དུག་མེད་དོ། །ཉ་བཟུང་ལ་ཁ་ལ་གཏད་ན་དེ་མ་ཐག་ཁ་རླངས་ཀྱི་དུག་གིས་ཤི་ན་དུག་ཡོད། མ་ཤི་ན་མེད་ལགས་སོ། །གཉིས་པ་དུག་
བཅོས་པའི་མན་ངག་ལ། དུག་གི་རིགས་གང་ཡིན་གང་ན་ཡོད་ཀྱང་རུང་སྟེ། སྔོན་ལ་བསྡུ། དེས་སྦྱང་བར་བྱའོ། །དང་པོ་བསྡུ་བ་ལ། རྙེད་ན་རིགས་ངན་གྱི། མ་རྙེད་ན་འདྲ་སྟེ། ཁྲག་དྲོན་མོའི་ནང་ཁྱོར་གང་ལ། དུ། ཀླད་པ་མཉེས་ཏེ་དུད་འགྲོ་མ་
ཚུ གཏོགས་པའི། འཚགས་ལ། དྲོན་མོ་འཚལ་དུ་སྩལ། མོད་ལ་རློན་པ་གཞུག་གོ །ཐག་ནས་རློན་ན་དུག་གཞན་ཡོད་ཀྱང་དེ་ལ་འདུའོ། །ཡང་རྟའི་གོང་མ་ལྟར་བལྟ་བས་དུས་སུ་མ་སྐྱགས་ན་སྐྱགས་སྨན་གཏང་། གཉིས་པ་ནི། དུག་གསར་པ་འཐུང་
སྟེ༑ ནད་སྟོད་ན་ཡོད་ན་སྐྱགས་སྨན། ནད་རྙིང་སྟེ་སྨད་ན་ཡོད་པ་འདྲ་ན་སྦྱང་དུ་བྱའོ། །བཤལ་སྐྱུགས་ཀྱི་རིམ་པ་ལ། བྱིས་པ་ལོ་བཅུའི་ཆུ་ལ། ཛཱ་ཏི། ལ་ཕུག ཉུངས་.ཐུན་མི་ཆུང་ཙམ། ཀར། སྤང་རྒྱན་ཞིབ་བཏགས་བཏང་ངོ་། །ཡང་ན་འབྲུ་ཉ་
དྲེས་མ་སྔས་རྩ་བ་དཀར་པོ། དཀར་པོ། ཀ་མོ་ཉ། ཐར་ནུ། ཛཱ་ཏི། ལ་ཕུག གསེར་མདོག མཆིན་པ། ལྕུམ་རྩ་རྣམས་ཆ་མཉམ་བཏགས་ཆུ་བསྐོལ་ཕོར་གང་ལ་སྦྱར་ལ་བཏང་པས་ཡར་སྐྱགས། མར་འཁྲུའོ། །སྟོད་ནད་འདྲེན། སྨད་ནད་

འཐོན༑ འདིས་མ་སླེབ་ན། དུག་གསར་རྙིང་འདྲ་སྟེ། དུག་ལ་བཤལ་རང་བཏང་སྟེ། དན་རོག་ལྕེ་མ་བཏོན་པ་ལྔ།ཨ་རུ་ར་སེར་པོ་ལྔ་ཞིབ་པར་བཏགས་ཏེ་དར་ཚགས་སྦྲང་རྩིས་རིལ་བུ་བྱས་ཏེ་བཏང་བས། དུག་ཏུ་འཁྲུས་ན་བཟང་། ཡང་ན་བཀྲུ་
སྨན་དུ། ཐར་ནུ་བཟང་པོ། ཡང་ན་བུལ་བཟང་པོ། ཡང་ན་སུག་པ་བཟང་པོ། དེ་རྣམས་ཞག་གཅིག་ཆུ་དྲོན་ཕུལ་གསུམ་ལ་སྦངས་ལ། ཆུ་གྲང་རྐྱང་བསྐོལ་ལ་ཕུལ་གང་པོ་དེ། བྱ་སྒྲོས་བཏང་། ཡང་བཀྲུ་བ་དང་གསོ་བ་གཉིས་ཀ་གོ་ཆུ་རུབ་ཏུ
བཏང་བ་ནི་རྒྱའི་མིང་ཤི་བ། བོད་ཀྱི་མིང་སྐར་མ་གང་དང་འདྲ་བར་བཏང་ངོ་། །ཟས་སྙོམས་སྤྱོད་ལམ་ཚ་གྲང་དང་སྦྱར་རོ། །དུག་གསར་རྙིང་འདྲ་སྟེ། དུག་ཁོང་དུ་བསད་པའི་སྨན་ལ། སྦྲལ་མཁྲིས་ནས་ཙམ་གཅིག་གོང་དང་འདྲ་བར་
བཏང་༑ ཡང་ན་རུས་སྦལ་གྱི་མཁྲིས་པ་ནས་ཙམ་གཅིག་གོང་དང་འདྲ་བར་བཏང་ངོ་། །ཡང་ན་གོ་སྙོད་བཙེས་པའི་ཁུ་བས། ཤེལ་ལྗང་ནག་གམ་ལྗང་གུ་སེར་པོ་མཆོག་ཏུ་བཟང་། ཡང་ན་ཤེལ་ཐམས་ཅད་དུག་ལ་བཟང་སྟེ། ཤེལ་རྡོ་ཞིབ་པར་
བཏགས་ལ་གོང་གིས་ཕུལ་ལ་བཏང་ངོ་། །ཡང་འཛད་དཀོར་ཡང་གོང་དང་འདྲ་བ་མཇུག་གི་མན་ངག་ལགས། ཡང་ན་ཤིང་མངར་གྱི་ཁུ་བ་ལ། གླ་བ་དྲི་འཛིན་གཅིག གི་ཝཾ་ཤ་རིལ་ཙམ་གཅིག་བཏང་། ཡང་ན་སྟག་དོམ་གྱི་མཁྲིས་པ་མར་དང་
བཅས་བཏང་། འདི་རྣམས་གང་རུང་ཟ་མ་བདུན་གྱི་བར་བཏང་ངོ་། །དུག་གསར་ཏེ་ནང་ཁྲོལ་ལ་གནས་ན། སྨན་གྱིས་ཐུབ། དེ་ཪྙིང་སྟེ་རྩ་ལ་ཞེན་ན་སྨན་དང་གཏར་གྱིས་ཐུབ། དེ་ནས་རྙིང་པ་རུས་པ་ལ་ཞེན་པ་མང་། གདོན་གྱིས་དཀྲུགས་ན་སྔགས་

ཝཱ། ཀཾ————--——
༄༅། །ཀྱིས་མིན་པ་གཞན་གྱིས་མི་ཐུབ། དེ་ལ་སྔགས་ཀྱིས་སྲུང་ཞིང་བཅོས་ཐབས་ལ། རྡོ་རྗེ་ཁྱུང་ཁྲའི་སྔགས་ཀྱིས་མཛད། དེ་ལ་རང་བསྙེན་པ་རྫོགས་དགོས། བསྙེན་པ་ཕོག མན་ངག་བཞིན་སྔགས་ཀྱིས་དངུལ་ཆུ་ཐུལ་བའི་
ཚད་བྱུང་ནས་རྫས་དངུལ་ཆུ་ལ་སྔགས་ཀྱི་ནུས་མཐུས་བཏུལ། ཉིན་རེ་ཞོ་ཕྱེད་ཕྱེད་བསྟེན་པས་ལུས་མདངས་རྙེད། དུག་རྣམས་རང་གི་གྲོགས་བྱས་ཏེ། རྨ་བྱ་འདྲ་ངེས་པ་འབྱུང་བའི་གདམས་པ་འདི། དུས་འཁོར་བསྡུས་རྒྱུད་དགོངས་པའི་ལེ་ལག་ཁོ་
བོ་ས་སྐྱ་རྫོང་ཆུང་པ་ལ་མིན་པ། ལྷ་ཡི་གཙུག་ན་ཡང་ཇི་ལྟར་ཡོད་སྙམ་པ་མེད། སྨན་ཆེན་གྱིས་བྱེད་ཀྱང་། གོང་དང་འདྲ་བས་སྔགས་རྩ་སྔགས་ལ་འགའ་རེ་ཙམ་བཏགས་ནས་ལག་གཡོན་གྱི་མཐེ་བོང་ལ་སྔགས་ནས་མནན། གཡས་ཀྱི་མཛུབ་མོ་
༉ སོགས་ལ་ཡི་གེ་འབྲུ་ལྔ་བཀོད་ལ་བཏུལ། ཟ་ལུགས་རྣམས་གོང་དང་མཚུངས་སོ། །དུག་བྱང་མ་བྱང་ལྟ་བ་ནི། ཁྲག་ལས་ཤེས་སོ། །ཁྲག་ཤིང་ཁྲས་བཤགས་པས་སློབ་སློབ་འོག་ནས་སྲན་ཉུངས་ཀར་ཙམ་གྱི་ནག་ཐིག་ཡོད་དོ། །དེའི་མིང་ཕུར་པ་
ཟེར༑ དེ་ལ་ཚྭ་བཏབ་སྟེ་ཐུབ་ཏུ་སོང་ན་བྱུང་ངེས་སོ། །མ་སོང་ན་ཆུས་བཀྲུས་ཏེ་བལྟས་པས་སྔོན་དམར་རམ། དམར་སེར་དུ་འདུག་ན་མི་སོས་སོ། །ངོ་བོ་རང་དུ་མ་འགྱུར་ན། གློ་བ་ལ་བབས་ན་གློ་སྨན། མཆིན་པ་ལ་མཆིན་སྨན་སོགས་མདོར་ན་
ནད་གང་བབས་ཀྱི་སྨན་གྱིས་ཁ་བསྒྱར་བཤལ་དང་བསང་སྨན་ལ་བསྲེའོ། །བསང་སྨན་རྩ་ལ་འདུས་སམ། ཤ་བར་དུ་ཚ་ཁྱུག་ཁོལ་བུ་མེས་ཚིག་པ་འདྲ་བ་རྣམས་ལའམ། ཡང་ན་ཤ་རོ་འདུག་པ་རྣམས་གོང་འོག་ཐེ་གུས་བཀྱིགས་ལ། གཙགས་བུས་

ཕུག་ལ་དམར་སལ་ལེ་འདུག་ན། དེ་འཕྲལ་དུ་བཅོས་རན་ནོ། །དུད་ཁུ་སོགས་སྣ་ཚོགས་འདུག་ན། དུག་བྱང་མ་བྱང་ལྟ་བའི་ཕྱིར་སོགས་གོང་དང་འདྲ། ྋབཙན་དུག་ལ་རྙེད་ན་རིགས་ངན། མ་རྙེད་ན་ཁྲག་དྲོན་མོ་བཏང་། དེས་
བཤལ༑ སྐྱུགས། ཤ་དུག་ལ་གོང་གི་ཉུང་ཀར་སྔགས་སོ། །ཁྱི་དུག་ལ་གོང་དང་ཕལ་ཆེར་འདྲ་ལ། སྒོས་བཅོས་བརྟག་པ་གཅིག་ཀྱང་ཟུར་དུ་བལྟའོ། །དུག་དབང་པོ་ལྔ་ལ་བབས་ན་སོ་སོར་བསད་དེ། མིག་ལ་བབས་ན། སྟག་གི་རུས་པའི་སྨན་
མར༑ ལྕེ་ལ་ནི་ཙོའི༴ སྣ་ལ་སྦྱང་ཀིའི༴ རྣ་བ་ལ་བྱ་རྒོད་ཀྱི༴ དབང་པོ་ལྔ་ལ་བབས་པ་སོགས་ལ་ཅོང་ཞི། ལྕགས་ཕྱེ། སྦྲང་རྩིའི་སྨན་མར་གྱིས་བཟློག་ངེས་སོ། །ཁྱུང་གི་མན་ངག་རྒྱའི་རྒྱལ་པོའི་བསད་གསོའི་ལག་ལེན་དང་མཐུན་པར་འགྲོ་བའི་
མགོན་པོ་ཆོས་རྒྱལ་འཕགས་པས་རྒྱའི་ལྷ་རྗེ་ལ་གནང་བའི་ལུང་བླངས་ནས་ཡི་གེར་བཀོད་པའི་ཆ་ལག་རྣམས་འབྲི་བསྡུས་ཟབ་མོ་གཟུངས་ཀྱི་མིང་ཅན་ཁོ་བོས་བྲིས། བླ་མའི་གསུང་གིས་འདི་ས་སྐྱའི་གསེར་ཆོས་རང་ཡིན། གསེར་སྲང་རེ་མི་འབུལ་རེ་
མནའ་དགག་པར་མཛད་ལགས་སོ། །བརྒྱུད་པ་རྣམས་ཁྱུང་དང་མཚུངས་སོ། །།སྣྲ། ༈ །།རང་རྨ་བྱར་གསལ་བར་བསྒོམ། སྒྲབ་ན་རང་ཉིད་ཁྱུང་དུ་བསྒོམ། ཨོཾ་བྱི་ཐུན་ལ་ཙ་ནྱ། མ་ཧཱ་བི་ཥ་མཱ་ར། བྷི་ཤ་ཕས། ཧི་ཧོཿ མ་ཧཱི་དུ་
ཁི༑ ཕས་ལེ་ཤཱི་ནཱ་ཏན་བན་སྭཱ་ཧཱ། ཨོཾ་པཀྵི་སྭཱ་ཧཱ། བདུན་མ་ཆག་པར་བཟླས། ཤ་དུག་བཙན་དུག་བསེ་དུག་ཐུབ། བརྒྱ་རྩ་རེ་རེ་བཟླས་གྱུར་ན། །དབྱིག་དུག་སྦྱར་དུག་ཐམས་ཅད་ཐུབ། །བློ་ལ་མེད་ན་གསེར་གྱིས་བྲིས་ལ་མགུལ་དུ་

༄༅། །བཏགས། དུག་བྱུང་མ་བྱུང་བརྟག་པ་ན། གསེར་གྱིས་ཚག་མེད་བྲིས་ལ་ཤོག་དྲིལ་ཟངས་སམ་ལྕགས་ཀྱི་གའུར་བཅུག་ལ་སྐེ་རུ་བཏགས། སྲུང་བ་འཁྲོལ་ཞིང་སྒྲ་འོད་དམ། །ལུས་སྦྲིད་འདར་དང་དངངས་པ་དང་།
ཚིག་དང་རྩེའི་སྒྲ་འོང་ངེས། །དུག་སྲུང་བརྟག་ཐབས་ཟབ་མོ་སྟེ། །བོང་ང་ཟ་བའི་ཤོག་དྲིལ་གཅིག །ཟུར་དུ་བྲིས་པར་བལྟ་བར་བྱ། །མངྒ་ལཾ།། །།ཡེ་ཤེས་ཁྱུང་ཁྲའི་ལས་ཚོགས་དྲུག་པ་མཁོ་བ་མདོར་བསྡུས་བཞུགས་སོ། །ན་མོ་བཛྲ་པཱ་
ཱཎ་ཡེ། ཡེ་ཤེས་ཁྱུང་ཁྲའི་ལས་ཚོགས་ལ་དྲུག་སྟེ། བོད་ངའི་བད་ལེན། གཅན་གཟན་གྱིས་སོ་བཏབཔ་གསོ་བ། དུག་སྲུང་བ། དུག་ཁོང་དུ་སོང་བ་ཟློག་པ། ནད་ཕྱོགས་མེད་འཇོམས་པའི་ཐབས། དེའི་གེགས་བསལ་བ་དམིགས་པའི་ཁྱད་པར་
▪ རོ༑ །དང་པོ་ནི། སྨན་ཆེན་ལག་མཐིལ་དུ་བཞག་ལ། མཛུབ་མོ་ལྔ་ལ་ཡི་གེ་བཀོད་ནས། དེ་ལས་བདུད་རྩིའི་རྒྱུན་བབས། བོང་ང་དང་དབྱེར་མེད་དུ་གྱུར་ཏེ་བདུད་རྩིར་གྱུར་པར་བསམ་ཞིང་། ཨོཾ་ཨཱཿ ཧཱུྃ་གིས་བདུད་རྩིར་བྱིན་གྱིས་བརླབ་བོ། །ཨོཾ་
པཀྵི་སྭཱ་ཧཱ། སྟོང་ལ་སོགས་པ་བཟླས་ནས་ཟོས་ན་ནད་གདོན་གང་གིས་ཀྱང་མི་ཚུགས་ཤིང་བཅུད་ལེན་དུ་འགྱུར་རོ། །གཉིས་པ་ནི། སྨན་ལ་སོགས་པའི་སྟེང་དུ་རང་གི་མཛུབ་མོ་ལྔ་ཡི་གེ་ལྔའམ། ཁྱུང་ལྔར་བསམ་ལ། དེ་གང་ན་བའི་སར་བྱབས་པས་
ཁྱུང་རྣམས་ཀྱིས་འདྲེ་གདོན་ཐམས་ཅད་ཟོས། སྔགས་ཀྱི་ནུས་པས་སྐྲངས་པ་ལ་སོགས་བསྲེགས། ཡིག་འབྲུ་རྣམས་ལས་བདུད་རྩི་བབས་པས་ནད་པའི་ལུས་ཁེངས་པར་བསམས་ལ། སྔགས་བཟླས་ཏེ། སྔགས་ཆུ་ཁོང་དུ་བཏང་བར་བྱ། འདི་ལ་

བུམ་པ་བྱས་ཀྱང་འགལ་བ་མེད་དོ། །གསུམ་པ་ནི། རང་བྱ་ཁྱུང་དུ་བསམ། མཛུབ་མོ་ལྔ་ཁྱུང་ལྔར་བསམ། ཟས་གང་ཡིན་ལ་རེག་པས་བདུད་རྩིར་གྱུར་པར་བསམ་ཞིང་། རང་གི་སྤྱི་བོར་བླ་མ་བསྒོམས་ནས་བོད་ང་ཟོས་ན་ནད་མི་ཡོངས་བའི་
གདམས་པའོ། །བཞི་པ་ནི། ཕོ་བའི་ནང་དུ་ཁྱུང་མང་པོ་བསྒོམས་ནས་ཟོས་པར་བསམ་ཞིང་སྔགས་བཟླས་སོ། །ལྔ་པ་ནི། སྨན་¸ཞོ་གང་ཆེན། གླ་བཅུ་ཆ་གཉིས། རྩི། ཨ་བརྒྱད་འགྱུར་ཟེར་ཡང་རུས་པ་བཏོན་པའི་ཞོ་གང་། ཤུ་དག་ནག་པོ། གུ་གུལ་ནག་
པོ༑ རུ་རྟ་འདི་རྣམས་ཞིབ་པར་བཏགས་དགེ་སློང་ངམ། བྱིས་པ་ལོ་བརྒྱད་པའམ། ཡང་ན་གུ་གུལ་གྱི་ཆུ་དང་སྦྱར་ལ་འདམ་འཐག་ཡུན་རིང་དུ་བྱས་ལ་རིལ་བུ་གང་འགྲུབ་བྱས་ཏེ། ཐོད་པ་ལ་སོགས་པའི་སྣོད་དུ་བཅུག་ནས། ན་བཟའ་གསོལ། རང་
གི་མདུན་དུ་བཞག་ལ། རང་དང་སྨན་རྣམས་ཀྱྀ་ལས་དམ་ཚིག་པར་བསྐྱེད། ཡེ་ཤེས་པ་བསྟིམ། པཱུ་ཛས་མཆོད། བསྟོད་པས་བསྟོད། སྔགས་བཟླས་པའི་འོད་ཟེར་གྱིས་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་ཀ་ནས་ཡེ་ཤེས་ཀྱི་
བདུད་རྩི་དང་། བརྟན་གཡོའི་བཅུད་ཀུན་བསྡུས་ནས་ཡི་གེ་ལ་ཐིམ་པར་བསམ་མོ། །བཟླས་པའི་མཐར། ཁྱུང་ཀུན་འོད་དུ་ཞུ་ནས་རིལ་བུ་ལ་ཐིམ་པས་རིལ་བུར་གྱུར་པར་བསམ། དེ་ལྟ་བུ་ཞག་བདུན་ལ་སོགས་པས་བསྒྲབས་ནས་རིལ་བུ་མ་ཉམས་པར་
བྱས་ཏེ། ནད་གདོན་གང་ལ་ཡང་ཕྱོགས་མེད་དུ་བཏང་བས་ཆོག་གོ །དྲུག་པ་ནི། རང་གི་ཐུགས་ཀར་ཧྲཱིཿ ལས་ཁ་སརྨ་ཎིར་བསྐྱེད་དོ། །ཡེ་ཤེས་པ་དགུག་གཞུག་ཅིང་། དེའི་ཐུགས་ཀར་སྔགས་བཀོད་ལ་བཟླས་པ་བྱས་ན་རང་ལ་མི་འཕོ་བ་

༄༅། །དང་། ལྷོག་པ་ལ་སོགས་པ་སྐྲངས་འབུར་ལ་ལྷག་པར་ཕན། རང་གི་བཤང་ལམ་དུ་ཡི་གེ་ཧཱྃ་དམར་པོ་མགོ་ཐུར་དུ་བསྟན་པར་བསམ། དེ་ལས་འོད་ཟེར་འཕྲོས་པས་བཤང་ལམ་ན་མར་སོང་བར་བསམ་ཞིང་སྔགས་བཟླས་
ན་ནད་གདོན་ཐམས་ཅད་དང་ཁོང་བའི་སྦོས་པ་ཐམས་ཅད་ལ་ཕན། རང་གི་ཐུགས་ཀར་སྔགས་ཀྱི་ཕྲེང་བ་འབྱུང་བ་ལྔའི་ནད་ལ་ཁ་དོག་སྣ་ཚོགས་གསུངས་ཀྱང་། དེ་དག་གང་ཡིན་བརྟག་པར་དཀའ་བས། ཡི་གེ་ཁ་དོག་སྣ་ཚོགས་པ་ལས་འོད་ཟེར་ཁ་
དོག་དང་མཚུངས་པ་སྤྲོས་ནད་གདོན་བསལ་བར་བསམས་ན། ནད་གདོན་ཕྱོགས་མེད་ལ་ཕན་གདགས་པའི་དམིགས་པའོ། །ལས་ཚོགས་དྲུག་པོ་འདི་ཅུང་ཟད་མཁོ་བ་མདོར་བསྡས་པ་བླ་མའི་གསུང་བཞིན་འཕགས་པས་སྦྱར་བའོ། །མངྒ་
༈ལཾ།། ༈ །།རྡོ་རྗེ་ཁྱུང་ཁྲའི་ལས་སྦྱོར་བརྒྱད་པ་བཞུགས་སོ། །ན་མོ་ག་རུ་ཌཱ་ཡ། རྡོ་རྗེ་ཁྱུང་ཁྲའི་ལས་སྦྱོར་ལ་བརྟེན་པའི་དུག་བོང་ང་བསྟེན་པ་དང་། དུག་བཅོས་པའོ། །དང་པོ་ནི་རང་གི་ལག་པའི་མཐིལ་དུ་བོང་ང་བཞག་ལ། ལག་པ་གཡས་
པའི་མཐེ་བོང་ལ་ༀ། མཛུབ་མོ་ལ་པ། གུང་མོ་ལ་ཀྱྀ། སྲིན་ལག་ལ་སྭཱ། མཐེ་ཆུང་ལ་ཧཱ། དེ་རྣམས་ཁ་དོག་དཀར་པོ་ལས་བདུད་རྩི་དཀར་པོ་བྱུང་ནས་བོང་ང་ལ་ཐིམ་པས། བོང་ང་བདུད་རྩིར་གྱུར་པར་བསམ་ཞིང་། སྔགས་ཉེར་གཅིག་བཟླས་
ནས༑ རང་ཟ་བའམ། གཞན་ལ་སྦྱིན་ན། གྲང་བ་དང་། སྙིང་རླུང་དང་། ཚད་པ་ལ་སོགས་པའི་ནད་ཞི་ཞིང་བཅུད་ལེན་རྣམས་ཀྱིའང་མཆོག་གོ །དེ་བཞིན་དུ་དམིགས་པ་དེ་དང་ལྡན་ན། གཡོས་པའི་དུག་དང་། དབྱིག་དུག་དང་། སྦྱར་དུག་གི་

གནོད་པས་མི་ཚུགས་པར་འགྱུར་རོ། །དུག་བཅོས་ཐབས་རྒྱས་པ་ཞིག་ལོགས་སུ་ལྟའོ། །གཞན་ཡང་། ཀླུ། ལྷོག་པ། སྡིག་པ། སྦྲུལ། སྲེ་མོང་། ཁྱི་སྨྱོན་ལ་སོགས་པ་དུག་ཅན་རྣམས་ཀྱིས་སོ་བཏབ་པ་རྣམས་ཀྱང་དུག་རིགས་ཡིན་ཏེ། དེ་
རྣམས་ལ་ཡི་གེ་བཀོད་པའི་ལག་པས་བྱབ་པ་དང་། སྔགས་བཟླས་པའི་མཆིལ་མ་བཏབ་པ་དང་། སྔགས་ཆུ་བླུད་པ་ནི། དེ་དག་གི་དུག་ཐམས་ཅད་ཞི་བར་འགྱུར་རོ། །བསྙེན་སྒྲབ་ཁྱད་པར་ཅན་གྱིས་ཁྱུང་བསྒོམས་ལ། སྔགས་བཟླས། དེ་ནས་རུས་
སྦལ་གྱི་རུས་པའི་ཕྱེ་མ། གོ་བོའི་གྲེ་བ། གོ་ཐལ། སྤྱང་ཀའི་བྲུན། ཡུང་བའི་ཕྱེ་མ་སྟེ། །དེ་རྣམས་གོང་གི་མན་ངག་བཞིན་བཏགས་ལ། སྔགས་བཏབ་སྟེ་ཆང་བཟང་པོ་ལ་རྟ་བྱས་བཏང་བས། གྲེ་བའི་ནད་ཆེ་བ་རྣམས་སེལ་ལོ། །ཡང་བསྙེན་སྒྲུབ་
ཀྱི་ཁྱུང་བསྒོམ། སྔགས་བཟླས། བོངང་། གུ་ལ། གསེར་མདོག དེ་གསུམ་ལ་རིལ་བུ་ཡུངས་འབྲུ་ཙམ་བྱས་ཏེ་གསུམ་བདུན་བཅུ་གཅིག་བཏང་ན། གཉན་ཚད་རྣམས་ཀྱི་ནད་ལས་གྲོལ་ལོ། །ཡང་གོང་བཞིན་ལ། ནུ་,ཐར་ནུ། ཞོ་ཅན། ཟབ་
བེར་ཅན།.ཆུ་རྩ། དར་ཐོད་ཅན། རེ་ལྕག གྲི་ཤ་དྲི་འཛིན་ཙམ་གྱི་རིལ་བུའི་ཚད་བྲ་བའི་རིལ་མ་ཙམ་གྲངས་གོང་དང་འདྲ་བ་བཏགས་ན་ནད་བརྒྱ་སྨན་གཅིག་གོ །ཡང་གོང་བཞིན་ལས་མུ་ཀུ་ཏ་དངུལ་ཆུ། ཞོ་རེ་ལ། མུ་ཟི། ནག་པོ་ཞོ་རེ། ཁོང་སྨན་ཆེན་ཞོ་
གང་༑ གསེར་མདོག མཆིན་པ་ཞོ་ཤ་གསུམ་གསུམ་བཏང་བའི་རིལ་བུ་བྲ་རིལ་ཙམ་གྲངས་གོང་དང་འདྲ་བ་བསྟེན་ན་ནད་རིགས་བཞི་བརྒྱ་རྩ་བཞི་ཞི་ཞིང་། སྐམ་མཛེ། རློན་མཛེ། དྲེག་གྲུམ་གྱི་ཆ་ལག་རྣམས་དང་། ནམ་མཁའི་ནད་འཇོམས་པར་

༄༅། །བྱེད་དོ། །སྨན་དེ་རྣམས་ལ་བསྙེན་སྒྲུབ་ཀྱི་ཁྱུང་གྲངས་མེད་བསྟིམས་ལ། ཁྱུང་རིལ་དུ་སྒྲུབ་པ་བྱེད་པ་འདི་གནད་ཆེ་ཞིང་། མན་ངག་གཞན་དང་འགྲན་པའི་ཟླ་མེད་དོ། །བུམ་པའི་ཆོ་ག་ནི། དང་པོ་སྤྱི་དང་མཐུན་པ་ལེགས་
པར་བཤམས་ལ། དེའི་ནང་དུ་ཁྱུང་ཁྲ་བསྒོམ། མཆོད་བསྟོད་རྒྱས་པར་བྱས་ནས་བཟླས་པ་ཅུང་ཟད་བྱས་ཏེ། གསོལ་བ་བཏབ། བུམ་ཆུས་ཁྲུས་དང་བྱབ་སྲུང་དང་། འཐུང་བ་དང་། ཟས་ལ་ཧུབ་རེ་བསྲེ་བ་སོགས་བྱས་ན། འདིས་ཀྱང་གྲེ་བའི་ནད་
སེལ༑ གྲིབ་དང་མི་གཙང་བ་སོགས་ལས་གྲོལ་བར་ངེས་སོ། །གཏོར་མ་ཉ་ཤ་ལ་སོགས་པས་བརྒྱན་པ། ཨོཾ་ཨཱཿ ཧཱུཾ་དང་། ཨ་ཀཱ་རོས་བྱིན་གྱིས་བརླབ་མདུན་དུ་ཁྱུང་བསྐྱེད་པའམ། སྤྱན་དྲངས་ལ། ག་རུ་ཌཱ་བ་ལིནྟ་ཁ་ཁ་ཁཱ་ཧི་ཁཱ་ཧི། ཨོཾ་པཀྵི་
བཏགས་སོ། །བ་ལིནྟ་ནཱ་ག་ཁཱ་ཧིས་མཆོད་ཅིང་བསྟོད། མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ཞེས་སོགས་འདོད་པའི་དོན་ལ་གསོལ་བ་བཏབ། བསྔོ་བ་སྨོན་ལམ་བྱ། མི་དམིགས་པས་རྒྱས་གད
བོ༑ །དེ་ལྟར་བྱས་པས། གནས་སྐབས་སུ། མཛེ་དང་། ཀླུ་ནད་དང་། གཞན་ཡང་གཟའ་ནད་ལ་སོགས་པ་རྣམས་ཞི་ཞིང་། མཐར་ཐུག་རྡོ་རྗེ་འཆང་ཆེན་པོའི་གོ་འཕང་ཐོབ་པར་འགྱུར་རོ། །ནཱ་རོ་པཎ་ཆེན་ནས་བརྒྱུད་པའི་རྡོ་རྗེ་ཁྱུང་ཁྲ་སྒྲུབ་པའི་
ལས་སྦྱོར་བརྒྱད་པ། ས་སྐྱ་གོང་མའི་གསུང་རྒྱུན་ལྟར་ཞལ་ཤེས་དང་བཅས་པ། སེམས་ཅན་ལ་ཕན་པའི་བསམ་པས། གཟུངས་པའི་མིང་ཅན་གྱིས། ས་སྐྱ་རྫོང་ཆུང་དུ་སྦྱར་བ་རེ་ཞིག་རྫོགས་སོ། །མངྒ་ལཾ།། ༈ །།རྡོ་རྗེ་ཁྱུང་ཁྲའི་དྲེག་

བཅོས་པའི་ལས་མཐའ་བཞུགས་སོ། །ན་མོ་ཌཱ་ཀི་ག་རུ་ཌཱ་ཡ། རྡོ་རྗེ་ཁྱུང་ཁྲའི་ལས་སྦྱོར་ལ་བརྟེན་ནས་དྲེག་འདོན་པའི་མན་ངག་རྗེ་བཙུན་གོང་མ་རྣམས་ཀྱིས་མཛད་པའི་ཞལ་ཤེས་གནད་དང་བཅས་པ། ཟ་འོག་གི་རས་མ་ལྟ་བུ་འདི་བྲི་བར་བྱའོ། །ཐོག་
མར་ཟླ་བ་གཟས་ཟིན་པ་ནས་མགོ་འཛུགས། ཡང་ན་འགྱུར་ཆེ་བའི་དུས། སྐྱབས་འགྲོ་སེམས་བསྐྱེད་དང་རྡོ་རྗེ་ཁྱུང་ཁྲར་བསྒོམས་ལ་བསྙེན་སྒྲབ་བྱ། རབ་ཁྲི། འབྲིང་སྟོང་། ཐ་མ་བརྒྱ་རྩ་སོགས་ཀྱིས་བསྙེན་པར་བྱའོ། །དེ་ནས་སྔོན་འགྲོ་རང་སྲུང་
བ་ནི། རཾ་ཛཾ་ཏྲི་ག་ནན་མཱ་ར་ཡ་རྦད། ཅེས་ཉེར་གཅིག་སོགས་བགྲང་ངོ་། །ནད་པའི་ཁོང་སྲུང་ལ། བཟང་དྲུག་གི་ཐུན་ཞོ་ཕྱེད་ཙམ་རེ། གླ་བ་དྲི་ཐོན་ཙམ་རེ། མར་རྙིང་པ་ལ་སྦྱར་བའི་རིལ་བུ་བོང་རླིག་ཙམ་རེ་ཟླ་བ་ཕྱེད་བར་ལ་བསྟེན་ནོ། །དྲེག་
ལངས་ནས་ཟླ་བ་གསུམ་ལོན་པ་དང་ནད་ཀྱི་རྩལ་རྫོགས་ལ། དང་པོ་ན་བའི་དམིགས་ལེགས་པར་བཙལ་ལ། དེར་རྒྱ་ཤོག་ལ་རྒྱ་མཚལ་གྱིས་དབུས་སུ་གཟབ་ཆུང་གིས་ཨ། དེའི་ཕྱོགས་མཚམས་བརྒྱད་དུ་ར་དབུ་ནང་དུ་བསྟན་པ་བརྒྱད་བྲིས་ལ་ནད་
དམིགས་སུ་ལྷན་གྱིས་སྦྱར། སེམས་ཅན་ལ་གཏོང་ལེན་བསྒོམ། བབས་བབས། འུབ་འུབ། རྦད་རྦད། རྦུད་རྦུད། ཧཱུཾ་ཧཱུཾ། ཞེས་ཆུ་སེར་གྱི་སྡུད་སྔགས་འདི་བྱེད། གང་ན་སར་ལན་གཅིག་བཏབ་བོ། །དངོས་གཞི་ཆུ་སེར་འགྱུར་པའི་སྨན་
ལ༑ སྤོས་དཀར། ཙནྡན་དཀར་དམར། ཟར་མ་རྣམས་ཆ་མཉམ། ཀྱི་ལྕེ་བ་དང་། ཆུ་རྩ་ཆ་མཉམ། གཞན་སོ་མ་རཱ་ཛ། འུ་སུ། ཐལ་ཀར་རྡོ་རྗེ། སྐྱེར་བའི་བར་ཤུན་རྣམས་གང་འཛོམ་བཏང་ངོ་། །ར་དཀར་མོའི་འོ་མའམ། བ་དཀར་མོའི་འོ་

༄༅། །མ་གང་རུང་ལ་སྦྱར་ལ་ནད་དམིགས་མ་གཏོགས་སྐྲངས་མཐའ་མ་ཤོར་བར་བསྐུས། བསྐམས་རྗེས་ཡང་ཡང་བྱུག ནད་ཀྱི་ངོ་བོ་འདོན་པའི་སྔགས་ལ། རང་ཡེ་ཤེས་ཀྱི་ཁྱུང་གཤོག་པ་ཡེ་ཤེས་ཀྱི་མེ་རུ་བྱས་པ། སྡེར་མོ་
ཟངས་ལས་བྱས་པ་ཞིག་གིས་ཀླུ་རིགས་ཐམས་ཅད་དབང་དུ་སྡད་པར་བསམས་ལ། སྔགས་ནི། ཧབ་ཕྱེ་ཧུབ་ཕྱེ། ཀཱ་ལ་རཾ་ཕྱེ། ཀཱ་ལ་ནཱ་ག་ཕྱེ། བ་སྤུའི་བུ་ག་ཕྱེ། ཨོཾ་པཀྵི་སྭཱ་ཧཱ། ཞེས་མང་དུ་བཟླས་ལ། ཉིན་ནུབ་གཉིས་ཀར་ནད་དམིགས་
ཱདང་༑ ཨ་རུ་ར་ལ་བཏབ་ཅིང་། རང་ཁྱུང་ཁྲར་བསྒོམས་ལ་སྔགས་བཟླས། གཏོར་མ་འབུལ། ནད་དྲག་པར་གསོལ་བ་བཏབ། ས་ལ་མི་ལྷུང་བའི་རྐན་བརྡབ་ལ་བྱ་ཁྱུང་གི་གཤོག་པ་དང་། མཇུག་མ་སྤྲགས་པས་ནད་ཀྱི་དངོས་པོ་བཤིག་པར་
བསམས་ལ། སྡེར་མོས་ནད་འཛིན་མཆུས་རྔུབས་པས་ནད་ཐམས་ཅད་ཞུ་རུ་རུ་ཁུག་པར་བསམ། རྭའི་ནང་དུ་ཤ་འབུར་བྱུང་བ་དང་། རྒྱ་ཚྭ་ནས་ཙམ་གླན་ལ་རྭ་འཛུགས། ལྤགས་པ་སྲབ་འཐུག་གི་ཤུགས་ཀྱིས། ཞག་གསུམ་གྱི་བར་དུ་ཆུ་སྒོང་ངེས་
པར་འོང་། དེར་རང་ཞར་ལ་སོང་ནས་ཆུ་སེར་མ་ཟད་བར་དུ་སྨན་གྱི་བྱུགས་པ་དང་། དྲེག་འདོན་པའི་སྔགས་བཏབ། རྭ་འཛུགས། ཆུ་སེར་ཟད་པ་དང་། དྲེག་རོ་བྱིའུ་ཕྲུག་གི་གཤོག་པ་འདྲ་བ་ཁྲ་ཟིང་ངེ་བ་འོང་། གཉན་མེད་ན་གཙགས་བུས་སྔ་ཟུར་
ནས་བཅད་ནས་བསྐྱུར། ཤུལ་དམར་དིང་ངེ་བ་གཅིག་འོང་། དེ་གཙགས་བུས་ནས་ཙམ་དུ་གཙགས་ལ། རྭ་བཙུག་ནས་ཁྲག་ཨ་རུ་དྲུག་བདུན་གཅིག་འདོན་ནོ། །གཉན་ཚད་ཆེར་ཡོད་ན་ཆུ་སྒོང་ཆེར་འོང་། ཁ་དོག་དམར་པོ་དམར་རྩ་ཤིག་གེ་

འོང་༑ རྩ་ཡང་རྒྱུ། དེ་ལ་མེ་བྱས་པས་ཞག་འགའ་རེ་ནས་རྣག་ཡོང་། དེ་ནས་རྭ་འཛུགས། དྲེག་རོ་མས་བཅད། ཕྱིས་ཁྲག་ཆུ་ཟད་ཟད་བཏོན། ཤ་འབུར་བ་ཆུ་སྒོང་མྱུར་དུ་འོང་བས། ཆེན་པོ་འབྱུང་བ། དཀར་ཁྲ། ནག་ཁྲ། མདོག་སེར་བ་
སོགས་ལ་གཙགས་བུས་བཅད་དོ། །རྗེས་བཅད་ལ། སྨན་གྱི་ཁུང་བཟོས་ལ་མཁྲིས་ཆེན་དང་གྲི་ཁྲག་ལ་སྦྱར། ཐེང་གསུམ་བཀྲུ། སྔགས། ཁྲེ་བེ་ཁྲེ་བེ། ཞེས་པ་འདི་མང་དུ་བཟླས་ལ་བཏབ། ཤུལ་དུ་གསེར་གྱི་མེ་བཙའ་བྱ། དེ་ལ་ཆུ་སེར་ཡོད་
ན༑ གསེར་གོལ་གོ་རློན་ཟེར་བའང་སྣང་། གླན་ནོ། །དལ་བར་བསྡད། ཆུ་སེར་བསྐྱེད་པའི་ཟས་ཞག་འགའ་སྤང་ངོ་། །ཡང་ཚ་དྲེག་དྲོད་ཆེ། རླངས་པ་ཡོང་། གཉན་མེད་ན་གཏར་དང་རྭ་འཕྲོད། གྲང་དྲེག་དྲོད་ཆུང་འབྲུམ་བུ་འོང་། སྔགས་
བརྡེག སྨན་བསྐུ། རྭ་བཙུགས། དང་པོ་ཆུ་བུར་འབྱུང་ཞིང་བཅིངས་པས་དེ་ནས་ཆུ་སེར་འབྱུང་། དེ་ལྟར་གཏོར་མ་ཕུལ་ལ་ཉིན་རེ་བཞིན་གོང་ལྟར་སྐྲན་དང་ཆུ་སེར་ཐོན། ཐོན་སར་རྭ་བཙུག་པར་བྱའོ། །དྲེག་གཉན་གྲུམ་བུ་སོགས་ཐོན་ངེས་སོ།
གཉན་ལ་རྭ་སྤང་བ་གལ་ཆེའོ། །དེའི་བར་ཁྱུང་སྔགས་རྣམས་བཟླས་ལ་བཏབ་བོ། །སྨན་དངུལ་ཆུ་སྔགས་ཀྱིས་བཏུལ་བའམ། རྫས་ཀྱིས་བཏུལ་བ་གང་རུང་རེ་ཟླ་བའི་བར་བསྟེན་ནོ། །མན་ངག་ལག་ལེན་ཞལ་ཤེས་གོང་མས་མཛད་པ་རྣམས་ཕྱོགས་
གཅིག་ཏུ་བསྡུས་ཏེ། བླ་མ་དམ་པའི་ཞབས་ལ་དྲེག་བྱུང་དུས་སུ་དཔལ་གྱི་མིང་ཅན་གྱིས་ས་སྐྱར་བཀོད་པའོ། །བརྒྱུད་པ་ཁྱུང་ཁྲ་དང་མཚུངས་སོ། །རྗེས་གནང་མ་ཐོབ་པ་དང་། འགྲོ་དོན་མེད་པ་ལ་དཔེ་མ་སྟོན་ཅིག ས་སྐྱ་རྫོང་ཆུང་བའི་ཁྱུང་ཁྲའི་

༄༅། །ལས་ཚོགས་འདི་ལ་གསེར་ཆོས་རང་མཛད་པ་ཡིན་གསུངས་ལགས།། ༈ །།དྲེག་གི་ནད་བྱུང་བའམ། བྱུང་གིས་དོགས་པས་སྒོམ་བཟླས་ཐུན་བཞིའམ་གསུམ་གཉིས་གཅིག་ལ་སོགས་པ་བྱེད། དེ་ལ་དང་པོ་སྐྱབས་
འགྲོ་སེམས་བསྐྱེད། ཚད་མེད་བཞི་སྔོན་དུ་སོང་ནས། རང་ཁྱུང་ཁྲའི་མངོན་རྟོགས་བླང་། བཟླས་པ་གོང་བཞིན་བྱའོ། །ཁྱད་པར་ཐོ་རངས་གཉིད་སད་མ་ཐག མེ་རིས་ཀྱི་སྲུང་བས་མཚམས་མ་ཤོར་བར་བསྐོར་རོ། །ཆབ་གཏོར། ཀླུ་གཏོར། ཟན་
གཏོར་མ་ཆག་པར་བྱའོ། །དགུན་ཡང་དེ་བཞིན་བྱའོ། །དེ་ལྟར་བྱས་པས་སྡིག་པ་ཆུང་བའོ། །བཀའ་རྒྱ་ཤིན་ཏུ་དམ། །།སྟྲི། ༈ །།རྡོ་རྗེ་ཁྱུང་ཁྲའི་ལས་ཚོགས་ལས། མཛེ་གསོ་བའི་ལས་ཚོགས་བཞུགས་སོ། །ན་མོ་ག་རུ་ཌཱ་ཡ། རྡོ་རྗེ་
ྋ ཁྱུང་ཁྲ་ལ་བརྟེན་ནས་མཛེ་གསོ་བ་ལ་དོན་གསུམ་སྟེ། དང་པོ་བརྟག་པ། བར་དུ་གསོ་ཐབས། ཐ་མ་རྗེས་ཀྱི་བྱ་བ་དང་གསུམ། དང་པོ་ནི། ལུས་ལ་བརྟག་པ། ངག་ལ་བརྟག་པ། ཡིད་ལ་བརྟག་པ། རྨི་ལམ་ལ་བརྟག་པའོ། །དང་པོ་ནི། བྱད་ལ་
སོགས་པ་ལུས་ཀྱི་ཤ་འགྱུར་ལྡོག་མང་བ་དང་། ཤ་སེར་སོབ་དང་། སྔོ་སོབ་དང་། ནག་སོབ་དང་། ཤ་ཆེ་བ་དེ་རྣམས་ལ་བྱ་སྤུ་གཏོར་བ་ལྟ་བུ་བུག་པ་སྲེབ་པ། དྲག་ཤུལ་མ་བྱས་ཀྱང་ཁྲག་སྐྱེ་བ་དང་། རྣག་ཁྲག་འོང་བ་དང་། ཤ་རོ་ཟུག་མི་ཚོར་
བར་འབུར་བ་དང་། ཟུག་མེད་ཀྱང་གསོས་སུ་མི་འདོད་པའམ་རྨ་ཡོང་བ་དང་། ཤུ་བ་དང་། ཆུ་བུར་ཡོང་བ་དང་། ལུས་ཀྱི་རྩ་ཐམས་ཅད་ཚ་བྲེང་བྲེང་བ་དང་། ཆད་འགྲོ་བ་ལྟ་བུ་ཡོང་། རྐང་ལག་གི་ཉྭ་བཞི་འགུལ་བ་དང་འཕྲིག་པ་ཡོང་། སྨིན་མ་

དང་སྐྲ་མཚམས་ཟ་བ་དང་། བ་སྤུ་ཉུང་དུ་འགྲོ་བ་དང་། བ་སྤུ་མེད་པའི་ཤ་ཀོ་ལེ་འོང་། ཤ་ལ་དྲི་མ་མི་ཆགས་པ་དང་། ལུས་ཆུས་བཀྲུས་པས། ཟིལ་པ་མི་ཆགས་པ་དང་། ལ་ལར་ཆུ་ཆགས་ལ། ལ་ལར་མི་ཆགས་པ་སོགས་འདུག་ན་ནད་ཞུགས་
པའི་རྟགས་ཡིན་ནོ། །གཉིས་པ་ནི། སྔར་གྱི་སྐད་འགྱུར་བ་དང་། གློ་བུར་དུ་སྐད་འགགས་པ་དང་། འཛེར་བ་དང་། དིག་པ། མི་ཐོན་པ། སྣ་ཤུ་བ། གྲེ་བ་ཤུ་བ། རྒྱང་སྐད་མི་ཐོན་པ། ཐོན་ཀྱང་འདར་བ། ཆད་ཀྱིན་འགྲོ་བ། སྐད་གསང་མི་
ཐོན་པ་རྣམས་ཡིན་ནོ། །གསུམ་པ་ནི། རྐྱེན་མེད་བཞིན་དུ་སྙིང་འཚུབ་ཧྲིལ་ཡོང་བ་དང་། བློ་ཀྱོག་པ། གང་བྱེད་མེད་པ། ཡི་ཆད་པ། འགྲོ་སྙིང་འདོད་པ། བརྗེད་ངས་ཆེ་བ། གཉིད་ཆེ་ཁ་རྣམས་ཡིན་ནོ། །བཞི་པ་ནི། ནགས་ཚལ་གསེབ་ན་
འདུག་པ། ཆུ་མིག་དང་སྦལ་སྦྲལ་ཉ་ལྕོང་རྨི་བ། ལུས་ལ་འཇུག་པ། གཅན་གཟན་གྱིས་འདེད་པ། ལྡེར་སོ་གོག་པོས་དེད་པ། སེར་བ་འོང་བ། མཛེ་ཕོ་དང་འགྲོགས་པ། ཉི་མ་ནུབ་པ། ནམ་སྲོད་པ། མུན་ནག་ལ་འཐུམ་པ་སོགས་རྨི་ན། སྤྱིར
ལུས་རྟགས་ལ་གདོན་གྱིས་ཐེབས་པ་ཡིན། ངག་གི་རྟགས་ལ་སྨིན་པ་ཡིན། ཡིད་ཀྱི་རྟགས་ལ་སྐྱོབ་པའི་ལྷ་དང་བྲལ་བ་ཡིན། སྨིན་མ་བྱི་བ་ལྤགས་དུག སྐོར་མིག་རུས་དུག་སོང་བ་ཡིན་ནོ། །མིག་གི་རྩ་རིས་ལ་བརྟག་པ་ནི། འོག་གི་རྩ་རིས་སློང
སྟེང་ནས་རྩ་རིས་ལ་བརྟག་པ་ནི། སྣེ་ལ་ནག་ཟིག་འདུག་ན། བསྙེན་པ་དྲག་ཏུ་བྱེད་དགོས། རྩ་རིས་རྣམས་ཉུང་དུ་སོང་བ་དང་། ནག་ཐིག་སེར་ཐིག་ཆུང་དུ་སོང་ན། འཚེ་བས་འབད་པར་བྱའོ། །ཆེ་རུ་འགྲོ་ན་ཚོགས་གསོག་བསྐུལ་བ་མ་གཏོགས་ཕན་

༄༅། །པ་མེད་དོ། །གཉིས་པ་གསོ་བ་ལ། བསྙེན་པས་གསོ་ན་ནོར་རྫས་ཉེ་འབྲེལ་སོགས་གང་ལ་ཡང་ཞེན་པ་མེད་པར་རྒྱང་དོར། ང་མཛེ་ཕོ་མི་ཁྱུ་ནས་བུད་པ་ཡིན། རབ་ཚེ་འདིར་རྐྱེན་ངན་གྲོགས་སུ་ཤར་ནས་སངས་རྒྱས་ཐོབ་
པའམ། མཐའ་མ་ཡང་ངན་སོང་གསུམ་དུ་མི་སྐྱེ་བ་ཞིག་བྱ་སྙམ་དུ་ཞེ་བཅད། བསྙེན་པའི་ལྷ་ནི། ནད་འདིའི་གཉེན་པོ། གདོན་འདིའི་གྲོལ་ལམ། བླ་མེད་ཀུན་གྱི་ཉིང་ཁུ་དུས་འཁོར་ཁྲོས་པའི་ངོ་བོ་རྡོ་རྗེ་ཁྱུང་ཁྲ་ལ་བྱའོ། །མན་ངག་མངོན་རྟོགས་མཛེ་
ནད་ལས་གྲོལ་དུས་བལྟ་བར་བྱའོ། །ནང་གི་སྨན་དུ། མ་གི་ཏ་དང་། མུ་མེན། གླ་རྩི་གསུམ་གྱིས་ཁོང་སྲུང་རྒྱུན་དུ་བྱའོ། །ཡང་ན་ཁྱུང་ལྔའི་ཁོང་སྲུང་བྱའོ། །སྦྱོར་བ་རྣམས་ནི་མན་ངག་ལྟར་རོ། །ཕྱིའི་བྱུག་པ་ནི་རྒྱ་ཚྭ། སྒོག་སྐྱ། ཁྱིམ་བྱའི་སྒོ་
ངའི་སེར་ཐིག་སྟོད་མི་བདེ་ན་བྱད་ལ་བྱུག སྨད་མི་བདེ་ན་ཁྱི་ལུད་དང་མཁན་པ་གཉིས་ཆ་མཉམ། རའི་རྭ་བརྡར་བ་བླུག དྲི་ཆུ་ལ་སྦྱར་བར་བྱའོ། །པུས་མོ་མན་ལ་བྱུག་གོ །ཤ་རོ་བྱུང་ན་མ་གི་ཏ། མུ་ཟི། ལྡོང་རོས་གསུམ་རའི་འོ་མ་ལ་བརྡར་ནས་
བྱུག གླང་ཤུ་འདྲ་བ་བྱུང་ན་ཁྱི་ལྕེ་ཆང་ལ་སྦྱར་བ་བྱུག ཤ་ཁྲ་བྱུང་ན་བཙན་དུག་དང་ར་དུག་ཆང་ལ་སྦྱར་བས་བྱུག ·ཚན་ལུས་ལ་ཕག་ཚིལ་བྱུག སྙིང་མི་དགའ་ན་མི་ཚིལ་འོ་མ་སྙིང་གར་བྱུག་གོ །མཛེ་སྲུང་བ་ལ་བྲིས་པ་འཁོར་ལོས་སྲུང་བ་དཔེ་ཆུང་
ལྟར་རོ། །རྫས་ཀྱིས་སྲུང་བ་ལ་དུག་ཁྲག་གིས་སྲུང་བ་བུམ་ཐང་མ་རུ་ཤེས་པར་བྱའོ། །སྨན་རྫས་ཀྱིས་སྲུང་བ་ནི། བཙན་དུག མ་གི་ཏ། གུ་གུལ། སྒོག་སྐྱ། ཤིང་ཀུན། བ་བླ། ལྡོང་རོས། མུ་ཟི། རྨ་བྱའི་ཤ མཛེ་རུས། རྟ་རུས། ཁྱི་
དཱུ

རུས༑ སྤྱང་བྲུན། རྟ་བོན། ཕག་ཚིལ། གྲི་ཤ དེ་རྣམས་ཀྱིས་ཐུབ་པས་ལུས་ལ་གདགས་སོ། །ཟབ་ཨཱི།། ༈ །།རྡོ་རྗེ་ཁྱུང་གྲའི་ཐོག་སྲུང་གི་ལས་མཐའ་བཞུགས་སོ། །ན་མོ་ག་རུ་ཌཱ་ཡ། བསྙེན་པ་འཁྱོལ་ནས། ཐོག་སྲུང་ན་
ཐུབ༑ གཞན་ཡང་གསེར་རམ་མཚལ་ལ་གྲི་ཁྲག་བསྲེས་ནས། ཡིག་འབྲུ་ལྔ་བཅངས་པས་ཐུབ། ཡང་རང་དང་རིགས་མཐུན་པ་སེམས་ཅན་ཐོག་གིས་བསད་པའི་རུས་པ་དང་། འཁོར་ལོའི་ལྟེ་བའི་ནང་ཉིད་དུ། རང་མིང་སྲུང་བ་འབྲུ་ལྔ་བྲིས། མུ་
0?
ཁྱུད་ནང་མ་ལ་རིགས་ལྔ། ཕྱི་མ་ལ་འདི་ཉིད་བྲི། ཐག་སེར་ཨུར་ནན་རྦད་རྦད། བཞི་རུ་བྲི། རབ་ཏུ་གནས་བྱས་བཏགས་པས་ཐུབ། ཡང་ན་ཐོག་རིས་ནང་དུ་ནི། །དབུས་སུ་ཀྵི་དང་འབྲུ་ལྔ་བཀོད། །ཤར་དུ་རང་མིང་བྲི་བར་བྱ། །བཅོས་པ་ནི། རྡོ་
ཐོག་ལྕགས་ཐོག་བོང་ཐོག་གསུམ། །རྡོ་ཐོག་འཐོར་དང་འདྲིལ་བ་གཉིས། །ལྕགས་ལ་འདྲིལ་དང་མདའ་ལར་འཁྱུག །ཁོང་ཐོག་འཐོར་ཞེས་རྒྱུད་ལས་གསུངས། །སྙིང་པོ་བབས་ན་ལྡོག་པ་དཀའ། །ཟེར་དང་འཐོར་བ་བྱུང་གྱུར་ན། །ཆུ་བརྡེག་མན་
ངག་གཞན་དང་འདྲ། །ཞག་གཅིག་བར་དུ་རེག་མི་རུང་། །ཨ་གར་བརྒྱད་དང་སྐྱོ་ཚས་ཀྱང་། །དེ་ནས་སྔགས་ཆུས་ཞག་གསུམ་བྲབ། །རྒྱལ་བས་གསུངས་པའི་དམ་ཚིག་བསྲུང་། །ཁྱུང་གི་ལས་མཐའ་ཟབ་མོ་འདི། །འཕགས་པ་ཞེས་བྱས་ཤིང་
ཀུན་ཏུ། །བླ་མའི་གསུང་བཞིན་ཡི་གེར་བྲིས། །ས་མཱཔྟ་མི་ཐི། ས་སྐྱའི་གསེར་ཆོས་ཁོ་ན་རང་ཡིན། །། ༄། ༈ །།ཁྱུང་གི་ལས་མཐའ་གེགས་སེལ་གཟེར་ལྔ་བཞུགས་སོ། །བླ་མ་དང་རྡོ་རྗེ་ཁྱུང་གི་ཚོགས་ལ་ཕྱག་འཚལ་ལོ། །གེགས་མེལ་

༄༅། །གཟེར་ལྔའི་སྙན་བརྒྱུད་ཡི་གེར་འབྲི་བར་བྱའོ། །དེ་ལ་རྩ་བཤལ། ལྟོ་བཤལ། གཙུག་བཤལ། སྨད་བཤལ། རྣ་བཤལ་དང་ལྔ་ལས། སྟོད་ཀྱི་གློ་བཤལ། མཁལ་མའི་དྲོད་བཤལ། ཆུའི་སྐྱུགས་ཁ་ཆུ་
སོགས། བཤལ། མཆིན་པའི་.འདམ་བཤལ། ཁྲག་བཤལ། སྐྲན་གྱི་སྤྱོད་ཁྲག་བཤལ། བཤལ། མི་རྒོད་.ཀྱི་གནམ་གཉན། ཀྱི་རྒྱུན་སྦྱོང་། རྒྱལ་པོའི་ཆིབས་གོང་གི་བཤལ་རྣམས་གསུངས་སོ། །དང་པོ་རྩ་ལྟོའི་སྔོན་འགྲོ་ཞག་འགའ་ཡིག་བརྒྱ་སོགས་སྒྲིབ་
སྦྱོང་ལ་འབད། ཤ་གྱོང་དང་རུལ་སུམ་སོགས་མི་མཐུན་པའི་ཟས་སྤང་། མཁན་པ། སྦང་མ། བུལ་ཏོག་རྣམས་མི་བསྐྱོད་པ་ལ་སྦྱར་ལ་ལུས་ལ་བྱུག དེ་རྗེས་ཆུ་གཙང་གིས་ལུས་བཀྲུ། ཤ་མ་དྲོས་པ་ལ་མར་ནག་གམ། མར་ལོ་མང་པོ་ལོན་པས་
བྱུག་པ་ལེགས་པར་བྱ། ནང་པར་ཐོ་རངས་གཏོང་རྒྱུའི་དོ་ནུབ་ལྟོ་མི་ཟ། ལྟོ་བཤལ་སྔོན་འགྲོ། ཨ་རུ་ར་མཆུ་སྙུང་ལྔ། གསེར་.གཡེར་རྡོག་དགུ་སྣང་། མདོག་དགུ། སྤོས་དཀར་ཐུན་མི་ཆུང་.ཆེ་བ་གཅིག་ཟེར། ཙམ་ཞིབ་བཏགས་ཆུ་གཙང་ལ་བསྐོལ་པའི་
དྭངས་མ་ཉལ་ཁར་བླུད་ལ། ལ་ལ་དེས་ཕེབས་པ་འབྱུང་ངོ་། །དངོས་གཞི་ནི། སྨན་མཆོག་སྙུང་མོ་ཨརུ་ར། བདུན། དན་རོག་ལྕེ་འདོན་བཅུ་གཅིག་ཙམ། དུར་བྱིད་མཐེབ་ཚིགས་ཙམ། ཐར་ནུ་ཞོ་གང་ལྷག་ཙམ། རང་གི་དྲི་ཆེན་རིལ་མ་ཙམ་གཅིག་
ཞིབ་པར་གཏགས། རས་ཁུག་ཏུ་ཁ་བཙེམས་རྫ་གསར་དུ་ཇ་བསྐོལ་བ་བཞིན་བྱ། དེ་དྲོད་མ་ཡལ་ཙམ་ལ་བཏུང་། ཡང་ན་གིའུ་ཝཾ་ཞོ་གང་། པ་ཏི་ཞོ་ཕྱེད་.མུ་ཟི་སེར་པོ་གཉིས། ཤོག་ཤིང་ཞོ་གང་། དན་རོག་ཞོ་དོའམ་གང་རྣམས་གོང་བཞིན་བཏང་

བས༑ ནད་སྟོད་ན་ཡོད་ན་སྐྱུགས། སྨད་དུ་ཡོད་ན་བཤལ་དུ་འགྲོ། བར་ན་ཡོད་པ་རྣམས་རང་ཞིར་འགྲོ། དེ་ལ་ནད་གང་གི་གཉེན་པོར་སྨན་གྱི་ཁ་བསྒྱུར་བ་ནི། ཁྱི་སྨྱོན་ལ་རྡོ་ཕ་ཝང་། ལ་ཆ་མེས་མ་བསྲེགས་པ། དུག་སྤྱི་ལ་བསེ་རུ་དཀར་པོ། ཨ་
རུ་ར་གསེར་མདོག མུ་ཟི། ཀོ་བྱི་ལ། སྲིན་རྒྱུག་པ་རྣམས་སོ། །གཟའ་ལ། གཟའ་དུག་པ། སེར་པོ། སྔོན་པོ། དཀར་པོ། ཕོ་ནད་ལ།རྒྱམ་ཚྭ། ལྒ་སྐྱ། དྲོད་འཇོག་པི་པི་ལིང་། སེ་འབྲུ། མཆིན་པ་ལ་གུ་གུལ། གི་ཝཾ། བྲག
ཞུན༑ ཅོང་ཞི། མཁལ་མ་ལ། སྨད་ཀྱི་འབྲས་གསུམ། ཉི་དགའ། གློ་བ་ལ། སྲོ་ལོ། རུ་རྟ། ཤིང་མངར། རྒུན་འབྲུ། རླུང་ལ། ཨ་ག་རུ། སྙིང་ཞོ་ཤ ཛཱ་ཏི། ཤིང་ཀུན། སྒོག་སྐྱ། གོ་སྙོད་ཤ་ཆེན། བུར་དཀར། ཨ་བར་སྐྱར་
གསུམ་སོགས། གཉན་ཚད་ལ་གླ་རྩི། སྟག་ཤ གུ་གུལ། འཛིམ་པ་རྣམས་བཏང༌། བཤལ་དུས་ལུས་ཟུངས་བཟང་ན་ཐེངས་སུམ་ཅུ་ཙམ། ངན་ན་བཅུས་ཕན། འབྱམ་ན་ཐུག་པ་ལ་མར་བཏབ་ལ་བཏང་། དེ་ནས་གསུམ་བཞི་འགྲིམ་ཡང་མི་
སྐྱོན༑ འབྱངས་པའི་ཚད་རྒྱུ་མའི་ཤུན་པ་འདྲ་བ་བྱུང་ན་གཅོད་དོ། །ལྕག་ཚད་བཟང་པོ་དྲོད་འཇམ་བསྲོས་པ་ལ་མྱོང་བས་གྲུབ་པ་ཡིན་ནོ། །རྗེས་གཅོད་པ་ནི་འབྲས་ཐུག སྟོན་གྱི་གྲོ་མ་མར་བཙོས་ཀྱིས་གཅོད། དེས་མ་ཆོད་ན། འོབ་ཀྱི་སྤུའི་སྦྱོར་བ་
བྱའོ། །ཡང་བཤལ་དུ་མི་འདོད་པ་ཕར་ལོག་ན། ཕབས། ཐར་ནུ། ཚྭ་མར་གྱི་རིང་བུ་སྲིན་ཞལ་དུ་བཅུག་པས་བསུའོ། །ཡང་རྩ་ནང་དུ་ནད་ཞུགས་པས་ལུས་སྐམ། མདོག་མི་མཐུན། ཐིག་ལེ་ལུས་ལ་མ་ཁྲེམས་པ། ཆུ་ཡོང་དུས་ཟུག་ཚན་ཆེན་པོ་

༄༅། །ཡོང་བ་སོགས་ནད་འཁྲེན་ཆེན། རྩ་སྦྱོར་བཏ སྟེ་སྦྱོར་དངོས་རྗེས་གསུམ་ལ། དང་པོ་གོང་དང་འདྲ། དགེ་སློང་ཚུལ་ཁྲིམས་ལྡན་པ་སོགས་ལ། སེང་དཀྲུག་གསུམ་གྱི་ཐང་མི་བསྐྱོད་པ་མ་བྱོན་བར་དུ་བཏང་། དངོས་
གཞི་རྒྱ་ཚྭ། མཚལ་དཀར། ཐོད་ལེ་ཀོར། དེ་རྣམས་ཞོ་ཕྱེད་རེ། བྱང་པ་དམར་ཁྲ་བདུན་དགུ་བཅུ་གཅིག་སོགས་རས་གཙང་མར་གཏུམ་རང་དུབ་ཙམ་གྱི་སེང་ཕོ་ལ་ནུབ་གཅིག་སྤངས། དེ་ཉིད་བྱས་པའི་ཁུ་བ་ཕོ། ད་གཟོད་སིང་པོའི་ཆང་ལ་ལག་
པས་མཉེ། བྱང་བ་ནག་པོ་དྲག སེར་ཁྲ་འཇམ། དམར་ཁྲ་དགའོ། །ལུང་པ་མི་གཅིག་པ་གསུམ་གྱི་རི་ལ་ཡང་། སྐྱེར་ཚེར་གསེབ་ལ་བཟང་། རྩ་གསེབ་གཞན་རྣམས་ངན། རྒོད་ཤི་མ་གཏོགས་གཞན་གྱི་ནུས་པ་མི་འཕྲོད་པ་ཡིན། དེའི་ཁུ་བ་དེར་
༄ གོང་གི་སྨན་གསུམ་པོ་བཏབ། དར་ལ་བཙགས་ཏེ་ཁུ་བ་ཁབ་མིག་འགྲིམ་པ་གསུམ་ཙམ་བཏང་། ཆང་བཟང་པོས་ཕུལ་སྨན་དང་ལྕག་བྱེད། གེགས་སེལ་ནི། རྩ་ལམ་ཚ་ན། དྲོད་རིལ་གྱི་ཕྱེ་མ་དང་ཁུ་བ་ལྕག་ལ་བཏང་། ལ་ལ་བྱང་བའི་རྐང་པ་གཏོང་
བ་ཡང་བྱེད་ཀྱིན་འདུག་གོ །གཅོད་རན་པའི་རྟགས་སུ་ཆུ་གཙང་བྱུང་ན་རན་ནོ། །མཆོད་ན་འོབ་ཀྱི་སྤུའི་སྦྱོར་བ་བྱའོ། །ལྷ་རྗེ་རྣམས་བྱང་བའི་གཤོག་པ་དཀར་པོ་བཏོན་ནས་བྱེད་ཀྱིན་འདུག་སྟེ། དེ་རྐྱང་པ་ལ་དུག་ཡོད་པའི་ངེས་པ་མི་འདུག ལན་
གཅིག་སྤངས་དེའི་ཁུ་བ་བཏོན་པས་གང་ལ་ཡོད་ཀྱང་ཐོན་པ་ཡིན་ལགས། གཙུག་བཤལ་ལ། མགོ་ལ་སྲིན་བུའམ། བད་རླུང་ལ་སོགས་པའི་ནད་ཡོད་པའམ། གཟའ་ནད་སྲིན་དུ་འཁྱོག་པ། རྒྱུན་དུ་མགོ་བོ་ལ་ཟུག་ཡོད་པ་སོགས་ལ། མགོ་བོའི་སྐྲ་

སྒོས་སུ་བྱེད་ན་བཟང་། བཞར་ལ། གཡུ་ཆུང་བ། སྲན་ཆུང་པ། སོ་མ་རཱ་ཙ། ཐ་སྐར་རྡོ་རྗེ། སྤོས་དཀར་རྣམས་ཞིབ་པར་བཏགས་ལ། མི་བསྐྱོད་པ་སྦྱར་བ་ཁོད་སྙོམས་སུ་བསྐུ། སྐྱི་དཀར་ལེགས་པས་དམ་པར་དཀྲིས་ལ། རླུང་མ་ཤོར་བར་
བྱའོ། །དེས་མགོ་ནད་ཆུ་སེར་ལ་སོགས་པ་ཐམས་ཅད་འཐོན། དམིགས་པ་ནི། རང་གི་མགོ་བོ་ཐོད་སྐམ་དུ་བསྒོམ། ནད་ཐམས་ཅད་དུ་བའི་རྣམ་པར་སྔོ་བུན་བུན་སྤྱི་གཙུག་ནས་དེད། རྒྱ་སྲུབས་ནས་འཐོན་པར་བསྒོམ། སྣ་བཤལ། ལི་ཤི་
གསུམ༑ ཐར་ནུ་གཉིས། ལ་ཕུག་གསུམ་པོ་འདི་ཡང་ཡིན་ནོ། །ཡང་མགྲོན་བུ། བོང་ང་། སྒ་སྐྱ། སུག་པ་བཞི་པོ་དུ་བ་མ་ཤོར་བར་མེས་བསྲེགས་པའི་ཐལ་བ། བྱད་བ་དམར་ཁྲ། རྒྱ་ཚྭ་ཅུང་ཟད་ཅིག་རྣམས་བསྲེས་པའི་སྨན་རན་པ་ཙམ་ཞིག་
སྙུགས་མའི་སྦུབས་ནས་བུས་པས་འཐོན་ནོ། །འོབ་ཀྱི་སྤུའི་སྦྱོར་བ་ནི། སླ་ང་རུ་དུ་རླངས་མ་ཤོར་བར་བསྲེགས་པའི་གཞོབ་དང་། དོམ་མཁྲིས་ཆ་མཉམ། ཆང་བཟང་པོས་ཕུལ་ལ་བཏང་བ་ཞིག་ཡིན་ནོ། །སྔགས་ཀྱིས་གཅོད་པ་ནི། ཨོཾ་ཏྲི་ཡུངས་ཤ་
ལི་ཤ་ལི་སྭཱ་ཧཱ། བརྒྱ་རྩ་སོགས་བཟླས་ལ་གྲིབ་མ་མཐུར་དུ་བཅུས་པའི་ཆུ་ལ་བཏབ་ནས། དེ་ཡང་ཚ་ཤས་ཆེ་ན་གངས་ཆུ། གྲང་ཤས་ཆེ་ན་ཆུ་བསྐོལ་བཏང་ངོ་། །འདིས་དམར་བཤལ་ཡང་ཐུབ་བོ། །རྩ་ཆུ་ནམ་འབྱོངས་པར་ཤ་སོགས་སྤང་བར་
བྱ༑ གཞན་རྣམས་བཤལ་སྤྱི་དང་མཐུན་ནོ། །གཟེར་ལྔའི་གེགས་སེལ། ཆོས་རྗེ་ས་སྐྱ་པ་ཡབ་སྲས་ཀྱི་གསུང་ནས་བྱོན་ཕྱག་ལེན་བཞིན་དུ། གཟུངས་པའི་མིང་ཅན་གྱིས་རྡོ་རྗེ་ཁྱུང་ཁྲའི་ལས་མཐར་སྦྱར་བ་རེ་ཞིག་དགེའོ། །མངྒ་

༄༅། །ལཾ།། ༈ །།རྒྱལ་མོ་ཆུ་སྦྱོང་བཞུགས་སོ། །ཆུ་སྦྱོང་བར་བྱེད་པ་ལ། མཛེ་ཚྭ་ཞོ་གང་། ཆུ་ལམ་འབྱེད་པར་བྱེད་པ་ལ་ལྕམ་པ་ཞོ་ཕྱེད། རྩ་སྦྱོང་བར་བྱེད་པ་གོ་སྙོད་ཞོ་ཕྱེད། རྩ་མཉེན་པར་བྱེད་པ་ལ་པྲི་ཡང་ཀུ་ཞོ་
ཕྱེད་ཙམ། ཕུལ་བྱེད་ཆང་མ་སིང་གིས་བྱེད། དམུ་ཆུའི་གདམས་པ་དྲི་ཆུ་ལམ་འདྲེན་ཟབ། ཡང་གཅིག་ལ། ཚ་གྲངས་ཕྱེད་མ་ཙམ་ལ། གཟེ་ལྕམ་སྐྱུ་རུ་དང་གསུམ་རྩའེ་བཏང་། ཚ་ཤས་ཆེ་ན། གཟེ་ལྕམ་གྱིས་ཕྱེད་ཐུབ། སྐྱུ་རུ་རས་
ཕྱེད་ཐུབ་པ་བཏང་། དམུ་ཆུ་བཅོས་པའི་མན་ངག་ཕྱག་སྨན་པའི་སྙིང་ཏིག་ཟབ། རང་སྤྱན་རས་གཟིགས་སུ་བསྒོམ། བ་དམར་མོའི་ཆུ་བྲེ་ཕྱེད་ལ་སྔགས། ཨོཾ་མ་ཎི་པདྨེ་ཧཱུཾ། དྷརྨ་ཙེ་སོད། ས་སྲིན་མེ་དུ་སོད། མེ་ཀུ་རུ་ཀུ་རུ་སོད། ཅེས་དང་། ཆུ་
རྗེས་མུར་རྒྱུ་བུ་རམ་ལ། ཧ་ལ་ཧ་ལ་བིག་ནན། ཅེས་བཏབ་འཐུང་ན་རྨུ་ཆུ་བཤལ་དུ་འགྲོ་བས་ཟབ་བོ། སྠི།། ༈ །།ཐུར་སེལ་གྱེན་ལོག་ལ། སྣེའུའི་འབྲས་བུ། འོལ་མོ། ཁ་རུ་ཚྭ་གསུམ་ཞིབ་པར་བརྡུངས་ལ། ཆང་ཚོད་མ་གང་རུང་གིས་
ཕུལ༑ འོག་རླུང་འབེབ་བོ། །མངྒ་ལཾ།། །།རྡོ་རྗེ་ཁྱུང་ཁྲའི་སེར་བ་སྲུང་བའི་ལས་མཐའ་བཞུགས་སོ། །ན་མོ་གུ་རུ་བེ། ཕྱག་ན་རྡོ་རྗེ་རྟ་མགྲིན་ཕྱག་རྡོར་འཇམ་དཔལ་རིགས་གསུམ་འདུས་པའི་དྲག་སྔགས། ཕྱག་ཆ་རང་¸ནམ་གྲུབ་པ་མ་ཐོབ་གྱི་བར་དུ་ས་ལུགས་
ཚོགས་གསུམ། ལ་བསྐོར་བ་ཞེས་བྱ། བླ་མ་ཞལ་.དམ་པ་ཡེ་ཤེས་དང་བླ་མ་ལྷུན་གྲུབ། གཉིས་པའི་ཐུགས་དམ་དུ་བཞེད་པ། དེ་ལ་དང་པོ་རང་ཉིད་ཡི་དམ་དུ་བྱ་བ་ལ། ལྷ་དང་། སྔགས་དང་། བཟླ་ཐབས་དང་གསུམ། དང་པོ་བདག་ལྷར་བསྒོམ་པ་

---—--——འ===རྟས-སཔ
སྐྱབས་འགྲོ་སེམས་བསྐྱེད་སྔོན་དུ་བཏང་ལ། སྟོང་པའི་ངང་ལས་རང་ཉིད་བཅོམ་ལྡན་འདས་ཕྱག་ན་རྡོ་རྗེ་ཞལ་གཅིག་ཕྱག་གཉིས་པ། སྐུ་མདོག་སྐུ་ཁམ་ནག་མཏྣས་བརྒྱན་པའི་སྙན་ཆ། དོ་ཤལ། མགུར་ཆུ། མཐིང་ག སྐུ་སྟོད་ལ་གླང་ཆེན་ཀོ་རློན། སྐུ་སྨད་
ལ་སྟག་གི་པགས་པའི་ཤམ་ཐབས་ཅན། ཀླུ་རིགས་བཞིས་སྐུ་ལ་བརྒྱན་པ་མེ་རི་མེ་ཕུང་འབར་བའི་ཀློང་ན་བཞུགས་པར་བསམ་མོ། །དེའི་དབུ་སྟེང་དུ་རྟ་མགྲིན་རྟ་མགོ་དམར་པོ། ཞུར་དཀར་པོ། རྔོག་མ་ལྗང་གུ། རྟ་སྐད་ཕྱོགས་བཞིར་སྒྲོག
པ༑ ཕྱག་གཡས་ན་རྡོ་རྗེ་རྩེ་ལྔ། གཡོན་སྡིགས་འཛུབ་གྱི་རྩེ་ལས་མེ་འབར་བ། མེ་ཕུང་འབར་བའི་ཀློང་ན་ཉི་ཟླ་པདྨའི་གདན་ལ་ཞབས་གཡས་བརྐྱང་། གཡོན་བསྐམས་པས་བཞུགས་པ། སྐུ་མེ་རི་མེ་ཕུང་གི་ཀློང་ན་བཞུགས་པར་བསམ། སྔགས་
ནི༑ ཨོྃ་བཛྲ་སརྦ་དཉྫུན་ཛཿབྷྱོཿ འདི་ནི་རྩ་སྔགས་འབྲུ་དགུ་ཟེར་རོ། །འགོང་པོ་འདུལ་བྱེད་ཀྱི་སྔགས་ནི། གནོད་བྱེད་ཙིཏྟ་རྦད། ཏིག་ནན་བཛྲ་ལི་ཛ་རྦད། ཏྲིག་ནན། ཞེས་ཤམ་བུ་གདགས་སོ། །དེ་ཡན་ཆད་རྒྱུན་དུ་ཡི་དམ་དུ་བྱེད། བར་ཆད་
བགེགས་སྲུང་བའི་གདམས་པའོ། ཆུ་འཁྱགས། །ད་ནི་སེར་བ་བཟློག་པར་འདོད་པས་ཨ་བསྙེན་དུས་ཟློག་བ་ཨ་ཨ། བསྐྱེད་རིམ་སྔ་མ་ལྟར་བསྒོམ། རྩ་སྔགས་ཨོཾ་བཛྲ,འབྲུ་དགུའི་གཤམ་ཨེ་སྦྱར་ལ། སྤྲིན་ཕུང་སྤྲིན་ཤིག་ཧཾ་སྒྱུར་ཧཱུཾ་སྒྱུར། ཡེ་མོ་ཚལ་སྒྱུར།པ་ར་
ཙ་ཏི་པ་ཡ་རྦད། བཛྫཱི་ལི་ཛ་རྦད། ཅེས་བཏགས་བསྙེན་པ་བྱའོ། །མགུལ་ཁུག་ཏུ་ཉུངས་ཁྲོ་བོར་བསམས་ལ། ཀར་དང་། ཁྲག་ཐལ་ཆེན་མེ་རུ་བསམ། སྦ་ལྕག་མེའི་འཁོར་ལོར་བསམ། སྣ་ཐུན་སྣ་སྔགས་ལ། སྤྲིན་ཕུང་མགོ་འཚོན་སྔགས་དེས་བྱ། ཏིང་ངེ་འཛིན་

།ནི་ཁྲོ་བོའི་མེ་ཡི་གསེབ་ན་ཁྲོ་ཆུང་ཡོད་པར་བསམ། འོད་ཟེར་དང་སྔགས་ཀྱི་འོད་ཟེར་མེར་གྱུར་ནས་སྤྲིན་རྣམས་མེས་བསྲེགས་པར་བསམ། དམིགས་པ་ནི། བར་སྣང་གི་སྤྲིན་རྣམས་མེས་བསྲེགས།།དེའི་འོད་ཟེར་གྱིས་སེར་བ་
ཞུབར་བསམ། ཐོ་མཿཚམས་སུ་ཁྲོ་བོ་རྦད་མེར་བསམ་ཞེ་སྡམ་བསྐྱེད། ཁྲོ་བོའི་མེས་ཚིག་པར་བསམ། སླེབ་ན་གདོང་ཟློག་གི་སྔགས་ནི། ཀིཾ་ཀི་ཙིདྡྷྰ་ཡབ་མགོ་བོ་དགུ་རྦད། ཏྲིག་ཡུམ་སྦལ་མགོ་ནཾ། རཱ་ཧུ་ལ་སྲས་རཱ་ཧུ་ལ། ཙིཏྟ་རྦད། ཏྲིག་ནན། བཛྲ་ལི་ཛ་རྦད། སེར་
བདག་པོ་མོའི་ཙིཏྟ་རྦད། ཏྲིག་ཞན། སེར་གཏོང་གི་ནུས་བཙིཏྟ་རྦད། ཏྲིག་ནན་བྱབ་དེས་ཟློག་ཕྱག་ཆ་རང་ལ་བསྐོར་བ་ཞེས་བྱབ།་སྐྱིན་ཐང་སྲུང་བའི་མན་ངག་ཟག་ ི།། ༈ །།བཅོམ་ལྡན་འདས་དབལ་ཕྱག་ན་རྡོ་རྗེ་ལ་ཕྱག་འཚལ་
ལོ༑ །སེར་བ་སྲུང་བའི་མན་ངག་འདི་ལྟ་བུ་བྱའོ། །དང་པོ་བྱམས་སྙིང་རྗེ་བྱང་ཆུབ་ཀྱི་སེམས་བསྒོམ། དེས་ནས་སྐྱབས་འགྲོ་སེམས་བསྐྱེད་བཞི་བསྐོར་བྱ། དེའི་ཆེད་དུ་བདག་གིས་བར་ཆད་བསྲུང་བར་བྱ། དེའི་ཆེད་དུ་ལུས་ངག་ཡིད་གསུམ་དགེ་བའི་་
ལས་ལ་འགོད་སྙམ་དུ་སེམས་བསྐྱེད་པར་བྱའོ། །དང་པོ་སྤྲིན་འབུད་པ་ནི། སྤྲིན་འདི་ས་མ་ཡ་ཁོས། སྤྲིན་འདི་ས་མ་ཡ་སོད། སྤྲིན་འདི་ས་མ་ཡ་ཆོད། སྤྲིན་འདི་ས་མ་ཡ་རྦད། ཅེས་ཤིང་བལ་རླུང་གིས་ཁྱེར་བ་བཞིན་དུ་སྦྱིན་གཏོར་བས་ནམ་མཁའ་
དྭངས་པར་བསྒོམ། འབྲུག་གི་ངར་བཅག་པ་ནི། འབྲུག་འདི་ས་མ་ཡ་ཁོས། ས་མ་ཡ་སོད། ས་མ་ཡ་ཆོད། ས་མ་ཡ་རྦད། ཅེས་སོ། གློག་གི་ལྕེ་བཅད་པ་ནི། གློག་འདི་ས་མ་ཡ་ཁོས། ས་མ་ཡ་སོད། ས་མ་ཡ་ཆོད། ས་མ་ཡ་རྦད། ཅེས་

སོ༑ །དེ་ནས་ཆར་པ་འདིས་འབུད་དོ། །ཨོཾ་མོར་གེ་སོད། འབྲུག་འདི་སོད། པྲ་མ་ནི་སོད། འབུར་འབུར་སོད། རཾ་རཾ་སོད། མུ་ཏི་མུ་ཏི་སོད། ནི་ལམ་དུན་སོད། ཅེས་པ་དེས་ཆར་ཆད་པར་འགྱུར་རོ། །དེས་མ་ཆད་ན་འདི་བྱའོ། །ནག་པོ་ཤུ་ཤུ་
ཕཊ༑ ཙནྡྲ་ག་རུ་ཌཱ་ན་ཕཊ། དྷེ་བ་མ་ར་ཙ་ཕཊ། ནཱ་ག་རཱ་ཛ་ཕཊ། མ་མ་ཤུཤུ་ཕཊ། གྷ་ཏེ་གྷ་ཏེ་ཕཊ། རི་བོ་ཀུན་སེར་བ་ཨུརྞ་མ་ཎི་ཡེ་ཕཊ། ཅེས་སྡེ་བརྒྱད་ཀྱི་སྲོག་སྙིང་འདི་བཟླས་པས་ཆད་པར་འགྱུར་རོ། །དེས་བཟློག་གོ །དེས་མ་ཆོད་ན་འདི་
བྱའོ། །རང་ཉིད་ཁྲོ་བོ་ཆེན་པོ་དམར་སེར་འཇིགས་སུ་རུང་བ་སྤྲིན་གྱི་གསེབ་ན་ཡར་སླེབ་པ་ཞིག་ཏུ་བསྒོམས་ལ་འདི་བཟླའོ། །ཨོཾ་ནི་ལཾ་བ་ར་དྷ་ར་བཛྲ་པཱ་ཎི་ཧྲི་ད་ཡ་ཧཱུཾ་ཕཊ། ཅེས་བཟླས་ནས་ཕུ་བྱས་ལ་ནམ་མཁའ་ཐམས་ཅད་དྭངས་པར་བསྒོམ། དེས་
ཆད་པར་འགྱུར་རོ། །དེས་མ་ཆད་ན་འདི་ལྟར་བྱའོ། །རང་ཉིད་བཅོམ་ལྡན་འདས་ཤཱཀྱ་ཐུབ་པ་སྐུ་མདོག་སེར་པོ་གསེར་བཙོ་མ་ལྟར་བསྒོམས་ལ། དེའི་ཞབས་འོག་ཏུ་ཡུལ་དེའི་ལོ་ཐོག་ཆུད་པར་བསམས་ལ་སྔགས་འདི་བཟླའོ། །ཨོཾ་ཧེ་ཧེ་ཏིཥྛ་
ཏིཥྛཿ༈ བྷནྡྷ་བྷནྡྲ། ཧ་ར་ཡ་ཧ་ར་ཡ། ནི་རུ་ཐ་ནི། ནི་རུ་ཐ་ནི། སེར་པ་པྲ་ཏྱཾ་གི་ར་ཕཊ། ཨོཾ་ཙཎྜ་མ་ཧཱ་རོ་ཥ་ཎ། མ་ཧཱ་ཀཱ་ལ། སེར་བ་ཨུརྻ་མ་ཎི་ཡེ། སེར་བ་སིལ་སིལ་བྷྱོཿ། སེར་བ་ཞུ་ཞུ། སེར་བ་མཱ་ར་ཡ་མཱ་ར་ཡ། སེར་བ་རྦད་རྦད། སེར་
བ་གཏུབས་གཏུབས། སེར་བ་ཆོད་ཆོད། སེར་བ་ཚལ་ཚལ། སེར་བ་མྱགས་མྱགས། སེར་བ་ཆོག་ཆོག སེར་བཤ་ཏཱཾ་སྟམྦྷ་ཡ་ནན་རྦད། སེར་བ་ཟློག་སྒྱུར་བྷྱོཿ་བྷྱོཿ། ཞེས་དང་། ལག་པ་གཡས་པས་བུས་པས། ལྷ་འདྲེ་ཐམས་ཅད་བཅོམ་

༄༅། །བསྲེགས་པར་བསྒོམ། ནམ་མཁའ་ཐམས་ཅད་སྔོ་ཐོ་རེ་སོང་བར་བསྒོམས་ན་ཆར་ཐམས་ཅད་ཆད་པར་འགྱུར་རོ། །སེར་བ་གཏིང་འདྲེགས་ཟློག་པ་འདི་བྱའོ། །ཨོཾ་བྷརུ་ཀུན་དྷེ་ཡེ་སྭཱ་ཧཱ། དེ་བཟླས་པས་སེར་བ་གནས་དེ་
ཉིད་དུ་མི་འཁོར་བར་འགྲོ་བར་འགྱུར་རོ། །མངྒ་ལཾ། སེར་བ་སྲུང་བའི་གདམས་པ་འདི་བཅོམ་ལྡན་འདས་ཤཱཀྱ་ཐུབ་པ་དང་། ཕྱག་ན་རྡོ་རྗེས་མཛད་པ། བོད་དུ་བསྐྱར་བ་ལ་འདི་ལས་ཟབ་པ་བོད་ཁམས་ཙམ་ན་ཡང་མེད། ཟབ་མི་ཟབ་ཆར་བ་བསྲུངས་
༈ ན་མངོན་ནོ། །སེར་བ་སྲུང་བའི་མན་ངག་རྫོགས་སོ། །ཆར་སྔགས་འབུམ་ཚོ་ཁྲི་སྟོང་ཚོ་བརྒྱའི་བར་ཟློས་མཛོད་དང་ཆར་པ་མི་ཐུབ་པའི་ཉེན་མེད་དོ།། ༈ །།བླ་མ་དང་ཡི་དམ་ལྷ་ལ་ཕྱག་འཚལ་ལོ། །ལོ་ཆོག་དང་ལོ་ཕུད་ཀྱི་ཕྱག་ལེན་ནི། དང་
པོ་དབང་ཆེན་ལ་སྣ་བོ་ཞུ་བ་དང་། ཡུལ་ལྷ་ལ་སྲིད་བཙན་པ་བྱ་བ་ཡིན་པས།་དང་པོ་དཀོན་མཆོག་དང་ཆོས་སྐྱོང་ལ་ཕུད་དང་གཏོར་མ་མཉེས་པར་ཕུལ་ལ། རང་གི་ལོའི་བཅོལ་གདམས་ལེགས་པར་ཞུ། དེ་ནས་ཡུལ་ལྷ་ལ་བཤོས་བུ་དང་། བར་ཕུད་
ཀྱིས་མཆོད་ལ། ངས་བསྲུངས་པའི་སེར་ཁང་ལ་སེར་བ་འོང་དུ་མ་འཇུག་ཅིག་ཁྱེད་ལ་བཅོལ་ལོ་གཏམས་སོ། །མཆེད་གྲོགས་ཀྱིས་ཤིག་ཅེས་བྱའོ། །དེ་ནས་གཟའ་གདོང་དང་རིགས་དྲུག་ལན་ཆགས་ལ། ཆུ་གཏོར་དང་གཏོར་མ་ལོ་གླུད་ཀྱིས་
ཚིམས་པར་བྱས་ལ། ངས་སེར་བ་བསྲུང་བ་ལ། ལོ་ལེགས་པ་དང་།། སེམས་ཅན་ཐམས་ཅད་བདེ་བདེ་སྐྱིད་དང་ལྡན་པར་བྱ་སྙམ་པའི་སེམས་བསྐྱེད། བྱམས་སྙིང་རྗེ་དྲག་པོ་བསྒོམ། དེ་ལྟར་སྔོན་འགྲོ་བྱས་ལ། དེ་ནས་ཐོ་ཕུར་ནི། ཕ་ཤིང་ཚེར་མ་ཅན་

ལ་ཕུར་པ་སོར་བཞི་པ་བྱས་བུད་མེད་ཀྱི་དོར་རྟ། ཤམ་བུ་ལ་གཏུམས་པ་དང་། རང་ཡི་དམ་གྱི་སྙིང་པོ་ཤོག་བུ་ལ་བྲིས་ཏེ། ཚོན་སྐུད་སྣ་ལྔས་བཅིངས་ལ་གོང་གི་གཏོར་མ་གཏོང་བའི་དུས་ན། ཕུར་པ་ནས་ལ་བཙུགས་ལ་རྟེན་འབྲེལ་སྙིང་པོས་རབ་གནས་
བྱ༑ རང་གང་མོས་པའི་ཁྲོ་བོ་བཅུར་བསྐྱེད། མཆོད་པས་མཆོད། དེ་ནས་ཕུར་པ་གཟུག་པ་ནི། རི་སྣ་ལ་སོགས་གང་དགོས་སར་གཟུག་གོ །ཐོ་དང་ཕུར་པ་ཁྲོ་བོ་བཅུར་བསྐྱེད་ལ་གཟུག་གོ །སེར་ཁང་དེ་ཁྲོ་བོའི་གུར་དུ་གཏམས་པར་བསྒོམ། གྲུ་
གསུམ་འབར་བའི་གཞལ་ཡས་ཁང་ཅིས་ཀྱང་མི་ཚུགས་པར་བསྒོམ། དེ་ཚེ་སྔོན་འགྲོ་དང་ལས་ཁ་ཚར་བའོ། །དངོས་གཞི་ལས་ལ་སྦྱར་བ་ནི། མན་ངག་འདིའི་ལུགས་ཀྱི། དང་པོ་ནམ་མཁའི་མཐོངས་སུ་སྤྲིན་གྱི་གུར་བཤིག་པ་དང་གཅིག རི་ཐང་
ཐབས་
ཀུན་མཚམས་སུ་སེར་བའི་རྐང་བཅག་པ་དང་གཉིས། བར་སྣང་གི་ཁམས་སུ་འཁྱགས་པ་ཆུ་རུ་བཞུ་བ་དང་གསུམ། ས་གཞིའི་སྟེང་དུ་རླུང་གི་གཞུ་བཅག་པ་དང་བཞི། དྲག་པོ་འབྲུག་གི་ངར་སྐད་བཅག་པ་དང་ལྔ། ལམ་བསྟན་པ་དང་གཞན་གྱི་ལོ་ཐོག་
བཏུས་
གཟན་ལ་བསྐུར་བ་དང་དྲུག ཅེས་ཀྱང་བཟློག་པར་དཀའ་ན་གནམ་ས་ཁ་སྦྱོར་གྱི་ལོག་གནོན་བྱ་བ་དང་བདུན་ནོ། །དེ་ནས་འདིའི་ལུགས་ལ་རང་ཡི་དམ་ཁྲོ་བོ་གང་བྱེད་ཀྱང་ཆོག་གོ །དང་པོ་སོགས་གསུམ་ནི། རང་ཡི་དམ་དུ་གསལ་བའི་སྐུ་ལས་
བསྐལ་པའི་མེ་ཕུང་འབར་བས་བསྲེགས་པར་བསམ། སྔགས་བཟླས་ནས་བུས་པས། མཆིལ་མ་མེ་ཕུང་མགར་གྱི་ཚྭ་ཚྭ་འདྲ་བ་ལྷག་པར་འཚུབས་པས་སྤྲིན་བསྲེགས་པར་བསམ་མོ། །བུས་པས་ཡེ་ཤེས་ཀྱི་རླུང་གིས་སྤྲིན་གཏོར་བར་བསྒོམ་མོ། །ཕྱག་

༄་༅། །མཚན་ལ་ཡང་མེ་ཡི་འཁོར་ལོ་དཔག་མེད་འཕྲོས་ནས་སྤྲིན་བསྲེགས་པར་བསམ་མོ། །ཕྱག་གིས་སྤྲིན་གྱི་མགོ་ནས་བཟུང་ནས་དྲིལ་བར་བསྒོམ། བ་སྤུའི་བུ་ག་ནས་ཁྲོ་བོ་གཡས་པ་རླུང་གི་འཁོར་ལོ་ཐོགས་པ་དཔག་མེད་
སྤྲོས་ཏེ་ཕྱག་མཚན་གྱིས་བཅད་གཏོར་གཡེངས་དཀྲུགས་ཏེ་སྤྲིན་དངོས་མེད་དུ་བཏང་བར་བསྒོམ། རླུང་གིས་མེ་བསྐྱོད་སྤྲིན་བསྲེགས་པར་བསམ་ཞིང་། ས་རྡོ་ཐམས་ཅད་ཁྲོ་བོ་དང་མེ་རུ་བུན་བུན་སོང་བར་བསམ། རང་ཡི་དམ་གང་བྱེད་ཀྱི་བསྙེན་པ་
འཁྱོལ་ནས་རྩ་སྔགས་ཀྱི་ཤམ་དུ་འབྱུང་བ་རང་ལྡོག་གི་སྔགས་གདགས་སོ། །སེར་བ་ཤག་ཀྲུམ་རཀྵ་སྟུམ་བྷཱ་ཡ་རྦད་ཕཊ་རཾ། ཏྲག་སཾ་ཁཾ་རཾ། ཛྭ་ལ་རཾ། རཀྵ་རཾ། བཛྲ་བཛྲ། རཾ་ཡཾ་ཁཾ། ཞེས་པའི་དྲག་སྔགས་འདི་ཞེ་སྡང་དྲག་པོས་བཟླས་ལ་འབུད་
དོ༑ །འདི་བུས་པས་སེར་བ་ཞིང་ཐོག་ཏུ་འབབ་མི་སྲིད་དོ། །བརྒྱ་ལ་སེར་བ་ཤོར་ཡང་སྲུང་བའི་སྔགས་རྒོད་འཁྱགས་པ་ཆུ་རུ་བཞུ་བའོ། །བཞི་པ་ནི། མདའ་གཞུ་ཁྱུང་ལ་སོགས་སྐྱེར་པའི་མདའ་གཞུ་ཁྱུང་དུ་བསྒོམས་ལ་འཕོང་། པར་བསྒོམ། ལྔ་པ་ནི། བྱ་
ཁྱུང་གིས་འབྲུག་གི་ཡ་འགལ་མ་འགལ་ནས་བཟུང་བ།ཤགས་པར་བསྒོམ། དྲུག་པ་གཞན་གྱི་ལོ་ཏོག་གཟན་ལ་བསྐུལ་བ་ནི། རང་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས་པས་སེར་བདག་གང་ཡིན་པ་དེའི་སེམས་ལ་ཕོག་པས་གནོད་སེམས་
ཞི་ནས། གཞན་གྱི་འདོད་ཡོན་རྣམ་ལྔ་ཚང་བར་རང་གི་སེར་ཁོང་གི་དོད་པོར་ཁྱེར་བས་རང་ལ་དགོས་འདོད་ཐམས་ཅད་འབྱུང་བར་བསམ། ལོག་ནོན་གྱི་ཆོས་སྐྱོང་སྲུང་མ་ཚོ་མཐུམ་ཆུང་། རྩལ་མ་ཞན། མཐུ་དཔུང་སྐྱེད་ཅིག་ཅེས་བརྗོད་ཅིང་གཡབ་

ནག་བརྡུལ་ཏེ། གོང་བ་ཕར་བསྟན། གཤམ་ནས་བཟུང་སྟེ་བརྡབ་བོ། །བདུན་པ་ནི། ཡེ་ཤེས་ལྷའི་མེ་ཕུང་གིས་རི་རྡོ་ས་བྲག་ཐམས་ཅད་གཞོབ་ཏུ་བུན་བུན་སོང་སྟེ་གནམ་ས་ཁ་སྦྱར་ཏེ། དེའི་སྟེང་དུ་བདག་ཉིད་སྐུ་ཆེ་ལ་ཡན་ལག་རགས་པ་དྲག་པོར་
བྱེད་པ་བསྒོམ་པ་དེ་ནི་མན་ངག་གོ །། སྟྲི། མན་ངག་འདིའི་ལུགས་ཀྱི་དགུན་ཉི་གཞུ་ཁྱིམ་གྱི་དུས་ན་བསྙེན་པ་ཞག་བཅུ་ཙམ་ཞིག་བྱ། དེ་དུས་ལྷ་བསྙེན་གྱི་ཤམ་དུ། འབྱུང་བ་རང་ལྡོག་གི་སྔགས་གདགས་ལ་སྔགས་སོ། །དེ་ཡང་ཐུན་སྔགས་པའི་
དམིགས་པ་ནི། ཐུན་དང་པོ་གཞལ་ཡས་ཁང་དུ་བསྐྱེད། ཐུན་རྫས་ཁྲོ་ཆུང་མེ་འབར་བ། །ཟ་ཟ་འཆའ་འཆའ་འདྲ་བ་ལ། །ལག་ན་མཚོན་ཐོགས་པར་བསྐྱེད། དེ་ལ་སྔགས་བཟླས་ལ་ཐུད་ཐུད་བྱས་པས། རབ་གནས་དབང་བསྐུར་གྱི་ཚུལ་དུ་གྱུར་
པས༑ དེ་རྣམས་ནུས་པ་བསམ་གྱིས་མི་ཁྱབ་པ་ཆེ་བར་བསྒོམ། །། ལྕི། བསམ་གྱི་རལ་གྲི་ལ་ཡི་གེ་འདི་མདུང་ཚུགས་སུ་བྲིའོ། །མཻ་ཏྲི་ཕཊ་ནན། སྟེང་འོག་ཕྱོགས་མཚམས་བརྒྱད་དུ་ཐོ་བཙུག་གོ །ཁ་བ་སྲུང་བའི་གདམས་ངག་རྫོགས་
སོ།། ༈ །།རྡོ་རྗེ་ཁྱུང་ཁྲའི་སྦྱིན་སྲེག་བཞུགས་སོ། །འབྱུང་ལྔའི་མདོག་ཅན་འབྱུང་ཆེན་བཞི་ལ་དབང་། །ཀུན་ཏུ་སྒྱུར་བྱེད་རྡོ་རྗེའི་གཤོག་པ་ལྡན། །ཀླུ་ཡི་དཔལ་འཕྲོག་ལྷ་མིའི་དཔལ་གྱུར་པའི། །རྡོ་རྗེ་ནམ་མཁའ་ལྡིང་ལ་ཕྱག་འཚལ་ལོ། །
ཁྱུང་གི་སྦྱིན་སྲེག་བྱེད་པར་འདོད་པས། ས་ཕྱོགས་གཙང་མའི་གནས་སུ། སྔོན་འགྲོ་བྱ། ས་སླང་བའི་ཆོ་ག་གང་ཡང་རུང་བའོ། །ས་དབྱིབས་ལེགས་པར་སྙོམས་པའི་ཁར་ཆོས་འབྱུང་གྲུ་གསུམ་དམར་ནག་ཏུ་བྱ། ཤིང་བྲ་མའམ། སྐྱེར་པའམ། ཚེར་མ་རྣམས་

།སོ། །མེ་བྲམ་ཟེའི་རྒྱུན་བཞག་ལྟ་བུ་ལས་ལེན། མེ་ཤིང་ལ་བསང་གཏོར་བྱས་ནས་མེ་སྦར། མངོན་རྟོགས་ལྟར་རྡོ་རྗེ་ཁྱུང་ཁྲར་བསྐྱེད། མཆོད་བསྟོད་བྱ། མར་ནག་གམ་སྐེ་ཚེས་མེ་གསོ། །དགང་གཟར་དུ་དགྲའམ་༄༅༑
བགེགས་ཀྱི་ལིངྒ་རྟེན་དྲུག་ལས་བྱས་པ། མིང་རུས་ཁ་བྱང་རྣམས་ལ་འགུགས་འདྲེན་སྐད་ཅིག་གིས་ཛཿ ཛཿ བརྗོད་ལ། ཁྱུང་གི་ཞལ་དུ་བཏབ་པས། ལུས་ཐལ་བ་རྡུལ་ཕྲན། རྣམ་ཤེས་ཆོས་ཉིད་མྱང་འདས་སུ་བཞག་གོ །དགྲ་བགེགས་འདི་ཞེས་བྱ་བ་
མཱ་ར་ཡ་ནན། ཁ་ཁ་ཁཱ་ཧི་ཁཱ་ཧི། ག་རུ་ཌཱ་མཱ་ར་ཡ་ཕཊ། ཅེས་བརྗོད། བསྐྱེད་རིམ་ཏིང་ངེ་འཛིན་གསལ་བ་གལ་ཆེའོ། །ཡེ་ཤེས་པ་གཤེགས། དམ་ཚིག་པ་བདག་ལ་བསྡུ། སྦྱིན་སྲེག་ཐལ་བ་བསྒྲུབ་བྱའི་ཁྱིམ་ནང་དུ་བཞག་གོ །དེ་ནི་སྲུང་བའི་
གཉིས་མཆོག་གོ །གཞན་ལས་ཀྱི་རྗེས་མི་མངོན་པ་སོགས་སྤྱི་ལྟར་བྱའོ། །སྦྱིན་སྲེག་གི་ལས་མཐའ་འཕགས་པས་ཤིང་ཀུན་ཏུ་བྱས་པའི་ཡི་གེ་པ་ནི་ཁོ་བོ་ཉིད་དོ། །དགེ་བས་འགྲོ་ཀུན་གདོན་ལས་གྲོལ་བར་ཤོག། ༈ །།བཅོམ་ལྡན་འདས་རྡོ་རྗེ་ཁྱུང་
ཁྲའི་སྒྲུབ་ཐབས་བྱིན་རླབས་དང་བཅས་པ་བདུད་རྩིའི་ཆ་རྒྱུན་ཅེས་བྱ་བ་བཞུགས་སོ། །ཨོཾ་སྭ་སྟི་སིདྡྷི། བརྟན་གཡོའི་དུག་རྣམས་ཡེ་ཤེས་ཀྱི། །བདུད་རྩིས་འཇོམས་མཛད་བླ་མ་དང་། །དབྱེར་མེད་རྡོ་རྗེ་མཁའ་ལྡིང་ལ། །བཏུད་ནས་དེ་ཡི་མན་ངག་
དབྱེ༑ །འདི་ལ་གསུམ། སྒྲུབ་པའི་ཐབས། བྱིན་རླབས་ཀྱི་ཆོ་ག་ལས་ཚོགས་ཀྱི་ངེས་པའོ། །དང་པོ་ནི། འདི་ཉིད་ཀྱི་བྱིན་རླབས་ཟབ་མོས་རྒྱུད་སྨིན་ཅིང་། དམ་ཚིག་དང་ལྡན་པའི་རྣལ་འབྱོར་པ་སྟན་བདེ་བ་ལ་འདུག་སྟེ། སྐྱབས་འགྲོ་སེམས་

བསྐྱེད་ཚད་མེད་བསྒོམ་པ་སྤྱི་ལྟར་སྔོན་དུ་འགྲོ་བས། ཨོཾ་སྭཱ་བྷཱ་བ་བཤུདྡྷསརྦ་དྷརྨཱདྷརྨཱསྭཱ་བྷཱ་བཤུམྦྷོ྅ཧཾ། སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་དབུས་སུ་ཀླུ་ཆེན་པོ་བརྒྱད་བསྣོལ་བའི་གདན་གྱི་སྟེང་དུ་རང་གི་རིག་པ་ཀླྀ་
ལྗང་སྔོན་ལས་འོད་ཟེར་འཕྲོས། གདུག་པ་ཅན་ཐམས་ཅད་ཚར་བཅད། ཚུར་འདུས་ཡོངས་སུ་གྱུར་པ་ལས། རང་ཉིད་སྐད་ཅིག་གིས་རྡོ་རྗེ་ཁྱུང་ཁྲ་སྐུ་མདོག་སྣ་ཚོགས་པའི་མདངས་ཅན། བརླ་གཉིས་མན་ཆད་ས་དག་པའི་རང་བཞིན་སེར་པོ། ལྟོ་བ་
ཆུ་དག་པའི་རང་བཞིན་དཀར་པོ། ·སྙིང་ག་མེ་དག་བའི་རང་བཞིན་དམར་པོ། །མགྲིན་པ་ནས་སྨིན་མཚམས་མན་ཆད་རླུང་དག་པའི་རང་བཞིན་ལྗང་གུ། སྤྱི་བོ་ནམ་མཁའི་རང་བཞིན་སྔོན་པོ། །རྡོ་རྗེའི་རྭ་དང་མཆུ་ཤིན་ཏུ་རྣོ་བ། སྡེར་མོ་ཟངས་ལས་
ཐབས་
གྲུབ་པ། སྤྱན་གསུམ་སྡང་མིག་ཏུ་གཟིགས་ཤིང་། ཁྲོ་གཉེར་དཔྲལ་བའི་དབྱིངས་སུ་བསྡུས་པ། སྨིན་མ་དམར་སེར་མེ་ལྟར་འབར་ཞིང་། དབུ་སྐྲ་ཁམ་སེར་གྱེན་དུ་བརྫེས་པ། ཕྱག་གཡས་སྐྱབས་སྦྱིན་གྱི་ཕྱག་རྒྱས་ཀླུའི་རྒྱལ་པོའི་གཙུག་ནས་ཕྲོགས་
པའི་ནོར་བུ་རིན་པོ་ཆེ་རྭ་གཡས་ཀྱི་ཕྱོགས་ཀྱི་ནམ་མཁར་འཛིན་པས་སྒྲབ་པ་པོ་ལ་དངོས་གྲུབ་སྩོལ་བ། གཡོན་གདུག་པ་ཅན་ཐམས་ཅད་སྡིགས་པར་མཛད་པའི་སྡིགས་མཛུབ་ཐུགས་ཀར་གཏོད་པས་ནོར་བུའི་ཕྲེང་བ་བསྣམས་པ། རྡོ་རྗེའི་མཆུས་སྦྲལ་
གདུག་པ་ཞལ་དུ་གསོལ་ཞིང་རིན་པོ་ཆེ་དང་སྦྲུལ་གྱིས་བརྒྱན་པ། རྡོ་རྗེའི་གཤོག་པ་རྒྱབ་ནག་པོ། མདུན་དཀར་པོ། བར་མཚམས་དམར་པོ་ཅན་ནམ་མཁར་གདེངས་ཤིང་རྡེབ་པ། ཡེ་ཤེས་ཀྱི་མེ་འབར་བའི་དབུས་ན་ཁམས་གསུམ་དབང་དུ་སྡུད་ཅིང་

1
༄༅། །སྲིད་གསུམ་ཟིལ་གྱིས་གནོན་པའི་སྐུ་ཅན་དུ་གསལ་བའི་ཐུགས་ཀར་སྣ་ཚོགས་པདྨ་འདབ་མ་བཞི་པའི་དབུས་དང་ཕྱོགས་བཞིར་པདྨ་དང་ཉི་མའི་གདན་རེ་རེའི་སྟེང་དུ། ཡེ་ཤེས་སེམས་དཔའ་རིགས་ལྔའི་ངོ་བོ་དབུས་སུ་རྡོ་རྗེའི་
ཁྱུང་སྔོན་པོ་གཡས་རྡོ་རྗེ། ཤར་དུ་འཁོར་ལོའི་ཁྱུང་དཀར་པོ་གཡས་འཁོར་ལོ། །ལྷོར་རིན་པོ་ཆེའི་ཁྱུང་སེར་པོ་གཡས་རིན་པོ་ཆེ། ནུབ་ཏུ་པདྨའི་ཁྱུང་དམར་པོ་གཡས་པདྨ། བྱང་དུ་རལ་གྲིའི་ཁྱུང་ལྗང་གུ་གཡས་རལ་གྲི་སྟེ་སོ་སོའི་རིགས་ཀྱི་ཕྱག་
མཚན་རྣམས་འཕྱར་ཐབས་སུ་འཛིན་ཅིང་། གཡོན་ཐུགས་ཀར་སྡིགས་མཛུབ་མཛད་པ། རྒྱན་ཆ་ལུགས་ཐམས་ཅད་རང་ཉིད་དང་མཚུངས་པ། དེ་རྣམས་ཀྱི་ཐུགས་ཀར་པད་ཉིའི་གདན་གྱི་སྟེང་དུ། ཏིང་ངེ་འཛིན་སེམས་དཔའི་ངོ་བོ་ཁྱུང་དབུས་མའི་སོ་
གསུམ་
ཐུགས་ཀར་ཀྵི་ལྗང་སྔོན། ཤར་གྱི་ཐུགས་ཀར་ཨོཾ་དཀར་པོ། ལྷོའི་ཐུགས་ཀར་པ་སེར་པོ། ནུབ་ཀྱི་ཐུགས་ཀར་སྭཱ་དམར་པོ། བྱང་གི་ཐུགས་ཀར་ཧཱ་ལྗང་གུ་རྣམས་ཀྱི་མཐར། ༀ་པཀྵི་སྭཱ་ཧཱ། ཞེས་པའི་སྔགས་ཕྲེང་རང་རང་གི་ཁ་དོག་ཅན་གཡས་
སྐོར་དུ་འཁོད་པ། དེ་ཐམས་ཅད་ཀྱི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་དབུས་ཀྱི་ས་བོན་ལས་འོད་ཟེར་འཕྲོས་པས་དཔལ་དུས་ཀྱི་འཁོར་ལོ་ཁྲོས་པའི་ངོ་བོ་བཅོམ་ལྡན་འདས་རྡོ་རྗེ་ཁྱུང་ཁྲ་རིགས་
ལྔ་ལ། གཞན་ཡང་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོའི་ཚོགས་བསམ་གྱིས་མི་ཁྱབ་པས་བསྐོར་བ་ཨོཾ་བཛྲ་ས་མཱ་ཛཿ ཛཿ ཧཱུྃ་བཾཧོཿ དམ་ཚིག་པ་དང་གཉིས་སུ་མེད་པར་གྱུར། སླར་ཡང་རང་གི་ཐུགས་ཀའི་ས་

བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ༀ་པཉྩ་ཀུ་ལ་ས་པ་རི་ཝཱ་ར་ཨཉྙཾ་སོགས་ཀྱིས་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་
གསོལ་བ་བཏབ་པས། དབང་གི་ལྷ་རྣམས་ཀྱིས་ཨོཾ་བཛྲ་བྷ་བ་ཨ་བྷི་ཥིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། ལུས་ཀྱི་ནང་ཐམས་ཅད་གང་། དྲི་མ་ཐམས་ཅད་དག དབང་ཐམས་ཅད་ཐོབ། ཆུ་ལྷག་མ་ཡར་ལུད་པ་ལས་མི་
བསྐྱོད་པ་སྤྲུལ་སྐུའི་རྣམ་པ་ཅན་གྱིས་དབུར་བརྒྱན། ཨོཾ་ཤྲཱི་བཛྲ་ག་རུ་ཌཱ་ཨཉྙཾ་སོགས་ཀྱིས་ཕྱི་མཆོད་དང་། ཨོཾ་ཨཱཿ ཧཱུྃ་གིས་ནང་མཆོད་ཕུལ་འབྱུང་ལྔའི་རང་བཞིན་འབྱུང་ཆེན་ལྔ་ལ་དབང་། །ཀུན་ཏུ་སྒྱུར་བྱེད་རྡོ་རྗེའི་འདབ་གཤོག་ཅན། །ཀླུ་ཡི་དཔལ་
འཕྲོག་ལྷ་མིའི་དཔལ་གྱུར་པའི། །རྡོ་རྗེ་ནམ་མཁའ་ལྡིང་ལ་ཕྱག་འཚལ་ལོ། །ཞེས་པས་བསྟོད། རང་ལྷའི་ང་རྒྱལ་བརྟན་པའི་ངང་ནས། ཨོཾ་པནྟིཾ་སྭཱ་ཧཱ། ཞེས་པའི་སྔགས་ཀྱི་བཟླས་པ་ཅི་ནུས་བྱ། སྐབས་སུ་ཐུགས་ཀའི་ཁྱུང་ཡིག་འབྲུ་དང་བཅས་པ་
ལས་འོད་ཟེར་འཕྲོས། ས་གསུམ་གྱི་གདུག་པ་ཅན་ཐམས་ཅད་ཚར་བཅད། བླ་མ་ཡི་དམ་རྒྱལ་བ་སྲས་དང་བཅས་པའི་ནུས་མཐུ་ཡོན་ཏན་ཀྱི་ཚོགས་ཇི་སྙེད་ཡོད་པ་ཐམས་ཅད་འོད་ཟེར་གྱི་རྣམ་པར་སྤྱན་དྲངས་ཏེ་ཐིམ་པས་རྒྱུད་བྱིན་གྱིས་བརླབ་པའི་མོས་
པའང་བྱའོ། །ཐུན་མཐར། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཀླུ་དང་ས་བདག་གི་གནོད་པ་ཐམས་ཅད་ཞི་བར་བྱིན་གྱིས་བརླབ་ཏུ་གསོལ། ཞེས་གསོལ་བ་
J

༄༅། །བཏབ། ཡི་གེ་བརྒྱ་པ་ལན་གསུམ་གྱིས་སྔགས་ཀྱི་ལྷག་ཆད་ཁ་བསྐང་ཞིང་བྱིན་རླབས་ཀྱི་རྒྱུན་བརྟན་པར་བྱས་ལ་གནས་གསུམ་བསྲུང་། བསྔོ་སྨོན་ཤིས་བརྗོད་སྤྱི་ལྟར་བྱས་ནས་ཐུན་མཚམས་ཀྱི་བྱ་བ་ལ་འཇུག བསྙེན་པ་
བྱེད་ན། ཐུན་གསུམ་མམ་བཞིའི་རིམ་པས་གཙོ་བོར་ལྷའི་གསལ་སྣང་ལ་སེམས་འཛིན་ཅིང་སྔགས་འབུམ་ཕྲག་གཅིག་གམ་ལྔ་བཟླ། གྲུབ་ན་ཐུན་ཐམས་ཅད་དམ། མ་གྲུབ་ན་སྔ་ཐུན་གྱི་མཇུག་ཏུ་གཏོར་མགྲོན་སྤྱན་དྲངས་པ་ལ་གཏོར་མ་འབུལ། སྒྲུབ་
པ་ལ། གཙོ་བོར་འོད་ཟེར་སྤྲོ་བསྡུའི་དམིགས་པ་དང་བཅས་བཟླས་པ་འབུམ་ཕྲག་གསུམ་བྱ། དེ་ལྟ་བུའི་བསྙེན་སྒྲུབ་མཐར་ཕྱིན་པས་ཇི་སྐད་བཤད་པའི་ལས་ཀྱི་ཚོགས་ཐམས་ཅད་ཐོགས་པ་མེད་པར་འགྲུབ་ཅིང་། སྤྱིར་ཡང་རྡོ་རྗེ་ཁྱུང་གི་བསྙེན་སྒྲུབ་གང་
དུ་བགྱིས་པའི་སའི་ཕྱོགས་དེའི་བརྟན་གཡོའི་དུག་ཐམས་ཅད་ཞི་བས་སྣོད་བཅུད་ཀྱི་དཔལ་ཕུན་སུམ་ཚོགས་པ་མཐའ་དག་སྐྱེད་པ་སོགས་ཡོན་ཏན་བསམ་གྱིས་མི་ཁྱབ་པ་འབྱུང་བའི་ཕྱིར། རིག་སྔགས་འཆང་བ་རྣམས་ཀྱིས་ཐོག་ཁོ་ནར་རྡོ་རྗེ་ནམ་མཁའ་
ལྡིང་བསྒོམ་པར་དཔལ་ལྡན་རྒྱུད་ལས་གསུངས་སོ། །གཉིས་པ་བྱིན་རླབས་ཀྱི་ཆོ་ག་ལ་གསུམ། སྦྱོར་བ། དངོས་གཞི། རྗེས་སོ། དང་པོ་ནི། གནས་དབེན་པར་སྟེགས་བུའི་དབུས་སུ་མཎྜ་ལར་རྡུལ་ཚོན་གྱིས་སྣ་ཚོགས་པདྨ་འདབ་མ་བཞི་པ་བྲིས་
པའི་དབུས་དང་ཕྱོགས་བཞིར་ཁྱུང་རིགས་ལྔའི་སྐུ་མདོག་དང་མཐུན་པའི་ཚོན་ཕུང་རེ་དགོད། དེའི་སྟེང་དུ་མཉྫིའི་ཁར་ཁྲོ་བོའི་གཏོར་མ་ཟུར་གསུམ་པ་སྙིང་གཟུགས་མདུན་ནོར་བུ་མིག་གསུམ་པའི་དབྱིབས་འདྲ་བ་ལ་དར་གདུགས་ལྗང་གུས་བརྒྱན་ཅིང་སྐུ་

ཙག་ཡོད་ནའང་འཛུག ཉ་ཤ་སོགས་དམ་རྫས་ཀྱིས་བསྐོར། མདུན་དུ་མེ་ལོང་ལ་ཡིག་འབྲུ་ལྔ་བྲིས་པ་དང་། དེའི་མདུན་དུ་ཟླུམ་གཏོར་གསུམ། མཐའ་སྐོར་དུ་ཆུ་གཉིས་སྔོན་འགྲོའི་ཉེར་སྤྱོད། ཉེ་ལོགས་ཅི་བདེ་བར་གཞི་བདག་གཏོར་མ། སློབ
དཔོན་གྱི་མདུན་དུ་བུམ་པ་གཉིས། རྡོར་དྲིལ། ནང་མཆོད་སོགས་དགོས་པའི་ཡོ་བྱད་ཐམས་ཅད་འདུ་བྱ། དེ་ནས་སྔོན་འགྲོ་གཏོར་མ་སྤྱི་ལྟར་བཏང་། གནས་ཡོ་བྱིན་རླབས་སྔོན་དུ་འགྲོ་བས་སྐྱབས་སེམས་ནས་བཟླས་པ་བསྡུ་པའི་བར་བདག་བསྐྱེད་
གོང་དུ་བཤད་པ་བཞིན་གྲུབ་རྗེས། ཚོམ་བུ་དང་གཏོར་མ་གཉིས་ཀ་ལ་དམིགས་ཏེ་ཨ་མྲྀ་ཏས་བསང་། སྭ་བྷཱ་བས་སྦྱང་། སྟོང་པའི་ངང་ལས་པཾ་ལས་སོགས་ནས། དབུར་བརྒྱན་ཅེས་པའི་བར་རང་གི་རིག་པ་དང་། རང་ཉིད་ཅེས་པའི་ཚིག་
དོར༑ བདག་ལ་མངོན་པར་དབང་བསྐུར་ཞེས་པའི་ཚབ་ཏུ་འདི་ལ་ཞེས་བསྒྱུར་བ་མ་གཏོགས་བདག་བསྐྱེད་ལྟར་གསལ་བཏབ། མཆོད་པ་བྱིན་རླབས་ལ་མཆོད་བསྟོད་རྒྱས་བསྡུས་གང་རིགས་དང་། མདུན་བསྐྱེད་ཀྱི་ཐུགས་རྒྱུད་བསྐུལ་བར་དམིགས་ཏེ་
བཟླས་པ་ཅུང་ཟད་བྱ། བུམ་པ་བསང་སྦྱང་། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷཾ་ལས་རིན་པོ་ཆེའི་བུམ་པ་མཚན་ཉིད་ཐམས་ཅད་ཡོངས་སུ་རྫོགས་ཤིང་། ནང་ཆུ་དང་བཅུད་སྣ་ཚོགས་ཀྱིས་གང་བའི་
དབུས་སུ་པཾ་ལས་སོགས་ནས་དབུར་བརྒྱན། ཅེས་པའི་བར་མདུན་བསྐྱེད་ལྟར་གསལ་གདབ་ལ་མཆོད་བསྟོད་བྱ། རང་གི་སྙིང་ག་ནྀས་སྔགས་ཀྱི་ཕྲེང་བ་གཟུངས་ཐག་ལ་བརྟེན་ཏེ་སོང་། བུམ་པའི་ལྷའི་ཐུགས་ཀར་ཕོག་པས་ཐུགས་རྒྱུད་བསྐུལ། སྐུའི་

།ཆ་ཐམས་ཅད་ནས་བདུད་རྩིའི་རྒྱུན་བབས་རྩ་བུམ་པ་གང་བརར་བསམས་ལ་བཟླས་པ་ཅི་ནུས་དང་། ལས་མས་ཐམས་ཅད་པའི་བུམ་པར་སྐ་སྐད་ཅིག་གིས་ཁྲོ རྩི་འཁྱིལ་པ་གསལ་བའི་སྐ་ལས་བདུད་རྩིའི་རྒྱུན་བབས་པས་
བུམ་པ་གང་བར་བསམས་ལ་ཨ་མྲྀ་ཏ་བཟླ།། གཉིས་ཀ་ལ་དམིགས་ཏེ་དབང་དང་ཁྲུས་ཀྱི་དོན་དུ་ཨ་བྷི་ཥེ་ཀའང་ཅི་རིགས་པ་བཟླས་མཐར་མཆོད་ཅིང་བསྟོད་ལ་ཡི་གེ་བརྒྱལ་ལན་གསུམ་གྱི་མཐར། ཨོཾ་ཨཱཿ ཧཱུྃ་ཞེས་དུང་ཆོས་ཀྱི་ཆུ་བདུད་རྩིའི་མཆོད་ཡོན་
ཏུ་སྦྲེང་བས་བུམ་པའི་ལྷ་འོད་དུ་ཞུ་ནས་ཆུ་ནུས་པ་དང་ལྡན་པར་བསམ། གཏོར་མ་གསུམ་བསང་སྦྱང་།། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཡེ་ཤེས་ཀྱི་བདུད་རྩིའི་རྒྱམཚོ་ཆེན་པོར་
གྱུར༑ ཨོཾ་ཨཱཿ ཧཱྃ་ལན་གསུམ་གྱིས་བྱིན་བརླབ་སྟེ་དང་པོ། ཨོཾ་པཀྵི་སྭཱ་ཧཱ་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི་ལན་གསུམ་མམ་ལྔས་ཡི་དམ་ལ་ཕུལ། གོང་བཞིན་མཆོད་བསྟོད་དང་། མཆོད་སྦྱིན་གཏོར་མ་འདི་བཞེས་སོགས་ཀྱིས་ཕྲིན་ལས་
གསོལ༑ གཉིས་པ། རང་གི་སྙིང་ག་ནས་འོད་ཟེར་འཕྲོས་པས་རྡོ་རྗེའི་ཆོས་སྐྱོང་བའི་སྲུང་མ་ཐམས་ཅད་ཨོཾ་བཛྲ་ས་མཱ་ཛཿས་སྤྱན་དྲང་། ཨོཾ་ཤྲཱི་བཛྲ་དྷརྨ་པཱ་ལ་ས་པ་རི་ཝཱ་ར་ཨི་དཾ་སོགས་ཀྱིས་ཕུལ། དེ་ཉིད་ལ་ཨཉྙཾ་སོགས་སྦྱར་བས་མཆོད། གང་
གིས་འཕྲུལ་དང་མངོན་པར་ཤེས་པའི་དཔལ། །ཉེ་བར་དགོངས་ནས་ཐུབ་པའི་བཀའ་བཞིན་ཏུ། །བསྟན་པ་རིན་ཆེན་བང་མཛོད་ལེགས་སྐྱོང་བའི། །རྡོ་རྗེ་ཆོས་སྲུང་རྣམས་ལ་ཕྱག་འཚལ་ལོ། །ཞེས་བསྟོད། གསུམ་པ་མཁའ་འགྲོ་སྤྱི་གཏོར་གྱི་ཆོ་གས་

བསྔོ༑ གཞི་བདག་གཏོར་མ་སྤྱི་ལྟར་བཏང་བ་རྣམས་སློབ་དཔོན་གྱི་བྱ་བའོ། །གཉིས་པ་དངོས་གཞི་ལ། ལས་ཀྱི་རྡོ་རྗེས་ཕྱི་རོལ་ཏུ་སློབ་མ་རྣམས་ཁྲུས་བྱ། ནང་དུ་འོངས་པ་ན་སློབ་དཔོན་ཀྱིས་སྦྱོང་བ་གསུམ་སྤྱི་ལྟར་བྱས་ལ་མཚམས་བཅད། ཨ་མྲྀ་ཏ་
བཟླ་བཞིན་པས་ལས་བུམ་གྱི་ཆུས་ཁྲུས་བྱེད་དུ་གཞུག དེ་ནས་སེམས་བསྐྱེད་གསལ་གདབ་སོགས་ཇི་ལྟར་རིགས་པས་མཚམས་སྦྱར་ཏེ། དེ་ལ་གཉིས་སུ་མེད་པའི་རྒྱུད་ཀྱི་རྒྱལ་པོ་དཔལ་མཆོག་གི་དམ་པ་དང་པོའི་སངས་རྒྱས་ལས་ལྷ་སྔགས་ཀྱི་རིམ་པ་
དངོས་སུ་བསྟན་ཅིང་། གྲུབ་ཆེན་ནཱ་རོ་ཏཱ་པའི་མན་ངག་གིས་རྣལ་འབྱོར་བླ་མེད་སྤྱི་དང་མཐུན་པར་བཀྲལ་བའི་ཟབ་ཆོས། རྗེ་བཙུན་ས་སྐྱ་པ་ཡབ་སྲས་ལ་བཀའ་བབས་ཤིང་། བླ་མ་རྫོང་པའི་མཁས་གྲུབ་རྣམས་ནས་རིམ་པར་བརྒྱུད་པ་བཅོམ་ལྡན་འདས་
དཔལ་རྡོ་རྗེ་ཁྱུང་ཁྲའི་བྱིན་རླབས་ཟབ་མོ་སྒྲུབ་པ་ལ། སློབ་དཔོན་གྱི་བྱ་བ་རྣམས་གྲུབ་ནས། ཁྱེད་རྣམས་ཀྱི་ངོ་སྐལ་དུ་གྱུར་པ་ལ། ཐོག་མར་སློབ་དཔོན་དང་མདུན་བསྐྱེད་ཀྱི་རྟེན་གཉིས་ཀ་བཅོམ་ལྡན་འདས་དུས་ཀྱི་འཁོར་ལོ་ཁྲོས་པའི་ངོ་བོ་མཁའ་ལྡིང་རྡོ་
རྗེ་ཁྱུང་སྤྲོ་ན་མངོན་རྟོགས་ལྟར་རྒྱས་པར་བརྗོད་ཀྱང་ལེགས་སོ། ཁྲའི་ཡེ་ཤེས་ཀྱི་སྐར་དངོས་སུ་གསལ་བ་ལ་བྱིན་རླབས་ཀྱི་ཆོས་རྣམས་ཞུ་བའི་ཡོན་ཏུ་དམིགས་ཏེ་མཎྜལ་ཕུལ། མེ་ཏོག་དང་བཅས་པས་ཐལ་མོ་སྦྱར་ཏེ་གསོལ་བ་འདེབས་པ་འདིའི་རྗེས་ཟློས་ལན་གསུམ་
མཛོད༑ ཀུན་མཁྱེན་ཡེ་ཤེས་སོགས། ཞེས་པས་ཐུན་མོང་སྤྱིར་གསོལ་བ་བཏབ་ནས། སླར་ཡང་ཐུན་མོང་མ་ཡིན་པ་བྱེ་བྲག་ཏུ་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། སློབ་དཔོན་དགོངས་སུ་གསོལ། བདག་ལ་བཅོམ་ལྡན་འདས་

༄༅། །རྡོ་རྗེ་ཁྱུང་ཁྲའི་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་བྱིན་རླབས་དང་རྗེས་སུ་གནང་བ་མ་ལུས་པ་སྩལ་དུ་གསོལ།དེ་ནས་རྒྱུད་དག་པར་བྱ་བའི་སླད་དུ།བླ་མ་དང་གཉིས་སུ་མེད་པའི་རྡོ་རྗེ་ཁྱུང་ཁྲ་ལ་སྐྱབས་
ཡུལ་ཐམས་ཅད་ཀྱིས་བསྐོར་བ་མངོན་སུམ་དུ་བཞུགས་པའི་སྤྱན་སྔར་རྒྱུན་བཤགས་སྔོན་དུ་འགྲོ་བའི་བྱང་ཆུབ་མཆོག་ཏུ་སེམས་བསྐྱེད་པར་བགྱིའོ་སྙམ་པས་འདིའི་རྗེས་ཟློས་ལན་གསུམ་མཛོད། དཀོན་མཆོག་གསུམ་ལ་སོགས། བར་ཆད་བསལ་བའི་
སླད་དུ་སློབ་དཔོན་གྱི་ཐུགས་ཀ་ནས་ཁྲོ་བོ་བདུད་རྩི་འཁྱིལ་བའི་ཚོགས་དཔག་ཏུ་མེད་པ་སྤྲོས་ཏེ་བགེགས་རྣམས་རྒྱང་རིང་དུ་བསྐྲད་པའི་མོས་པ་མཛོད། ཨ་མྲྀ་ཏ་བརྗོད་ཅིང་ལས་བུམ་གྱི་ཆུ་གཏོར། དངོས་གཞིའི་སྐབས་བླ་མ་རྡོ་རྗེ་ཁྱུང་ཁྲ་དང་མཇལ་བའི་
ཚེ་ཕྱག་རྟེན་གྱི་སླད་དུ་མེ་ཏོག་གི་ཕྲེང་བ་རེ་ཡང་བྱིན་པའི་མོས་པ་མཛོད། ཨཱ་ཁཾ་བཱི་ར་ཧཱུཾ་གིས་མེ་ཏོག་གཏད། སྒོ་གསུམ་བྱིན་གྱིས་བརླབ་པའི་སླད་དུ་སློབ་དཔོན་གྱིས་དྲིའི་ཆུ་རྡོ་རྗེ་དང་བཅས་པས་གནས་གསུམ་དུ་རེག་སྟེ། ཨོཾ་ཨཱཿཧཱྃ་ཞེས་བརྗོད་
པས༑ ཁྱེད་རང་རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱཿ དམར་པོ། སྙིང་གར་ཧཱུཾ་སྔོན་པོ་རེ་རེས་མཚན་པའི་མོས་པ་མཛོད། དེ་ནས་གསང་སྔགས་ནང་གི་སེམས་བསྐྱེད་པའི་སླད་དུ། ཁྱེད་རང་རྣམས་ཀྱི་སྙིང་གར་ཀུན་རྫོབ་བྱང་ཆུབ་སེམས་
ཀྱི་ངོ་བོ་ཟླ་བའི་དཀྱིལ་འཁོར་ཉ་གང་བ་རེ་རེའི་སྟེང་དུ། དོན་དམ་བྱང་ཆུབ་སེམས་ཀྱི་ངོ་བོ་རྡོ་རྗེ་དཀར་པོ་རྩེ་ལྔ་བ་རེ་རེས་རྒྱས་གདབ་པར་མོས་ཏེ། བདེན་གཉིས་དབྱེར་མེད་དུ་སེམས་བསྐྱེད་པར་བགྱིའོ་སྙམ་པས་འདིའི་རྗེས་ཟློས་མཛོད། ཨོཾ་སརྦ་ཡོ་ག་

ཙིཏྟ་ཨུཏྠཱ་ད་ཡཱ་མི། དེ་བརྟན་པར་བྱ་བའི་སླད་དུ། སློབ་དཔོན་གྱིས་རྡོ་རྗེ་མེ་ཏོག་དང་བཅས་པ་སྙིང་གར་བཞག་སྟེ། སུ་ར་ཏི་ས་མ་ཡ་ནྟཾ་ཧོ་སིདྡྷི་བཛྲ་ཡ་ཐཱ་སུ་ཁཾ། ཞེས་པས་བརྟན་པར་བྱས་པའི་མོས་པ་མཛོད། དེ་རྣམས་སྔོན་འགྲོ་ཡིན། དངོས་གཞི་
ལ༑ བྱིན་རླབས་ཀྱི་གཞི་དགོད་པ་དང་། དེ་ལ་བརྟེན་ནས་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པས་བྱིན་གྱིས་བརླབ་པའི་རིམ་པ་རྣམས་སུ་ཡོད་པ་ལས། ཐོག་མར་བྱིན་རླབས་ཀྱི་གཞི་དགོད་པ་ཡེ་ཤེས་དབབ་པའི་སླད་དུ། སློབ་དཔོན་
གྱིས༑ སྭ་བྷཱ་བ་སོགས་ཞེས་བརྗོད་པས་ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་ཐམས་ཅད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་སོགས་ནས། ཐུགས་ཀར་ཧཱུཾ་སྔོན་པོ་ཞེས་པའི་བར་ཁྱེད་རང་རྣམས་ཀྱི་རིག་པ་ཞེས་དང་། ཁྱེད་
རང་རྣམས་སྐད་ཅིག་གིས་ཞེས་བསྒྱུར་བ་མ་གཏོགས་བདག་བསྐྱེད་ལྟར་དམིགས་པ་སྤོད་ལ། སླར་ཡང་སློབ་དཔོན་ལ་གུས་འདུད་མཛད་པས། སློབ་དཔོན་གྱི་ཐུགས་ཀའི་ས་བོན་ལས་འོད་ཟེར་འཕྲོས། ཕྱོགས་བཅུའི་བླ་མ་ཡི་དམ་སངས་རྒྱས། བྱང་
སེམས་དཔའ་བོ་དང་རྣལ་འབྱོར་མའི་ཚོགས་དཔལ་རྡོ་རྗེ་ཁྱུང་ཁྲའི་སྐུ་ཆེ་ཆུང་མ་ངེས་པའི་རྣམ་བ་ཅན་དཔག་ཏུ་མེད་པ་ནམ་མཁའ་གང་བ་ཨོཾ་བཛྲ་ས་མཱ་ཛཿས་སྤྱན་དྲང་། ཛཿ ཧཱུཾ་བཾ་ཧོཿས་ཁྱེད་རང་རྣམས་ཀྱི་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་
རྒྱ་མཚོ་ཆེན་པོ་ལ་ཆར་བབས་པ་ལྟར་སིབ་སིབ་ཐིམ་པས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་པཀྵི་ག་རུ་ཌཱ་ཨཱ་བེ་ཤ་ཡ་ཨཿ ཨཱཿ། ཞེས་མང་དུ་བརྗོད་ཅིང་སྤོས་རོལ་བྱ། དེ་ལྟར་ཁྱེད་རང་རྣམས་ཀྱི་ལུས་ངག་ཡིད་གསུམ་དང་དཔལ་རྡོ་རྗེ་ཁྱུང་

༄༅། །ཁྲའི་སྐུ་གསུང་ཐུགས་དབྱེར་མེད་དུ་གྱུར་པ་བརྟན་པར་བྱ་བའི་སླད་དུ་སློབ་དཔོན་གྱིས་རྡོ་རྗེ་སྤྱི་བོར་རྒྱ་གྲམ་གྱི་ཚུལ་དུ་བཞག་ཅིང་། ཏིཥྛ་བཛྲ་ཞེས་བརྗོད་པས་བརྟན་པར་བྱས་པའི་མོས་པ་མཛོད། དེ་ནས་ཁྱེད་རང་རྣམས་ཀྱི་
ཕྱག་གི་མེ་ཏོག་དེ་ཉིད་སློབ་དཔོན་དང་རྡོ་རྗེ་ཁྱུང་ཁྲ་ཐ་མི་དད་པ་ལ་ཕུལ་བའི་མོས་པ་དང་བཅས་འདིའི་རྗེས་ཟློས་མཛོད། ཨོྃ་པྲ་ཏཱི་ཙྪ་བཛྲ་ཧོ། སློབ་དཔོན་གྱིས་ཀྱང་མེ་ཏོག་གི་ཕྲེང་བ་ཁྱེད་རང་རྣམས་ཀྱི་སྤྱི་བོར་བཞག་ཅིང་བྱིན་གྱིས་བརླབ་པའི་མོས་པ་
མཛོད༑ ཨོཾ་པྲ་ཏི་གྲིཧྞ་ཨི་མཾ་སཏྭ་མ་ཧཱ་བཱ་ལ། དེས་གཞི་འགོད་པ་སོང་ནས། སྐུའི་རྗེས་གནང་གི་སླད་དུ། སློབ་དཔོན་དང་ཁྱེད་རང་རྣམས་ཀྱི་གནས་གསུམ་དུ་ཨོཾ་ཨཱཿ ཧཱུྃ་གིས་མཚན་པར་གསལ་བཏབ་ནས། སློབ་དཔོན་ལ་གུས་འདུད་མཛད་
པས༑ སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀ་དང་། འོག་མིན་ནས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿས་སྤྱན་དྲང་། ཨོཾ་པཉྩ་ཀུ་ལ་ས་པ་རི་ཝཱ་ར་ཨཉྙཾ་སོགས་ཀྱིས་མཆོད། གསོལ་བ་
འདེབས་པ་འདིའི་རྗེས་ཟློས་མཛོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དབང་གི་ལྷ་རྣམས་དང་སློབ་དཔོན་ལྷན་ཅིག་པས་བུམ་པ་ཡེ་ཤེས་ཀྱི་བདུད་རྩིས་གང་བ་རེ་
ཐོགས་ཏེ་སྐུ་གསུང་ཐུགས་ཀྱི་དབང་བསྐུར་བའི་མོས་པ་མཛོད། བུམ་པ་སྤྱི་བོར་བཞག་ཅིང་། བཅོམ་ལྡན་རྡོ་རྗེ་ཁྱུང་ཁྲ་ཡི། །སྐུ་མཆོག་འབར་བའི་འོད་ཟེར་གྱིས། །གདུག་པ་ཅན་རྣམས་འཇོམས་མཛད་པའི། །སྐུ་ཡི་དབང་བསྐུར་མཛད་དུ་

གསོལ༑ །ཨོཾ་པཀྵི་ག་རུ་ཌ་ཨ་བྷི་ཥིའུ་.བུམ་ཆུ་སྦྱིན་ཅིང་གཏོར། ཨོཾ། ཞེས་གསུང་ཤིང་དབང་གི་ལྷ་རྣམས་ཀྱིས་དབང་གི་ཆུ་རྒྱུན་དཀར་པོ་དང་། སློབ་དཔོན་གྱི་དཔྲལ་བའི་ཨོཾ་ལས་འཕྲོས་པའི་བདུད་རྩིའི་ཆུ་རྒྱུན་དཀར་པོས་དབང་བསྐུར་བས་ལུས་ཀྱི་ནང་
ཐམས་ཅད་གང་། བུམ་པའི་དབང་ཐོབ། ལུས་ཀྱི་སྒྲིབ་པ་དག སྐྱའི་བྱིན་རླབས་ཞུགས་པའི་མོས་པ་མཛོད། བུམ་པ་མགྲིན་པར་བཞག་ལ། བཅོམ་ལྡན༴ གསུང་མཆོག༴ ངག་གི་ཉེས་པ་འཇོམས་མཛད་པའི། །གསུང་གི༴ ཨོཾ་པཀྵི་ག་རུ་ཌ་
ཨ་བྷི་ཥིཉྩ་ཨཱཿ ཞེས་གསུང་ཞིང་དབང་གི་ལྷ་རྣམས་ཀྱིས་དབང་གི་ཆུ་རྒྱུན་དམར་པོ་དང་། སློབ་དཔོན་གྱི་མགྲིན་པའི་ཨཱཿལས་འཕྲོས་པའི་བདུད་རྩིའི་ཆུ་རྒྱུན་དམར་པོས་དབང་བསྐུར་བས་ལུས་ཀྱི་ནང་ཐམས་ཅད་གང་། གསང་བའི༴ ངག
གི༴ གསུང་གི༴ བུམ་པ་སྙིང་གར་བཞག་ལ། བཅོམ་ལྡན༴ ཐུགས་མཆོག༴ ཉོན་མོངས་རྣམ་རྟོག་འཇོམས་མཛད་པའི། །ཐུགས་ཀྱི༴ ཨོཾ་པཀྵི་ག་རུ་ཌ་ཨབྷི་ཥི ཉྩ་ཧཱུཾ། ཞེས་གསུང་ཞིང་དབང་གི་ལྷ་རྣམས་ཀྱིས་དབང་གི་ཆུ་རྒྱུན་སྔོན་པོ་
དང་༑ སློབ་དཔོན་གྱི་ཐུགས་ཀའི་ཧཱུཾ་ལས་འཕྲོས་པའི་བདུད་རྩིའི་ཆུ་རྒྱུན་སྔོན་པོས་དབང་བསྐྱར་བས་ལུས་ཀྱི་ནང་ཐམས་ཅད་གང་། ཤེས་རབ་ཡེ་ཤེས་ཀྱི༴ ཡིད་ཀྱི༴ ཐུགས་ཀྱི༴ སླར་ཡང་བུམ་པ་སྤྱི་བོར་བཞག་ལ། སངས་རྒྱས་རྣམས་ནི་ཐམས་
ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲཱི་བྷ་བ་ཨ་བྷི་ཥིཉྩ་ཧཱུཾ། ཞེས་གསུང་ཞིང་གདན་གསུམ་ཚང་བའི་དབང་གི་ལྷ་ཚོགས་རྣམས་ཀྱིས་དབང་གི་ཆུ་རྒྱུན་

༄༅། ། ཁ་དོག་སྣ་ཚོགས་པ་དང་། བླ་མའི་གནས་གསུམ་ཀྱི་ཨོཾ་ཨཱཿ ཧཱུྃ་ལས་འཕྲོས་པའི་བདུད་རྩིའི་ཆུ་རྒྱུན་ཁ་དོག་སྣ་ཚོགས་པས་དབང་བསྐུར་བས། ལུས་ཀྱི་ནང་ཐམས་ཅད་གང་། དབང་བཞི་པ་ཐོབ། ལུས་ངག་ཡིད་གསུམ་
གྱི་སྡིག་སྒྲིབ་བག་ཆགས་དང་བཅས་པ་དག སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་བྱིན་རླབས་ཐམས་ཅད་རྒྱུད་ལ་ཞུགས། ཆུ་ལྷག་མ་ཡར་ལུད་པ་ལས་མི་བསྐྱོད་པ་སྤྲུལ་སྐུའི་རྣམ་པ་ཅན་གྱིས་དབུར་བརྒྱན། ཛཿ ཧཱུྃ་བཾ་ཧོཿ དབང་གི་
ལྷ་རྣམས་ཀྱང་ཁྱེད་རང་རྣམས་ལ་ཐིམ་པའི་མོས་པ་མཛོད། །ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ས་གསུམ་གྱི་བདུད་ཐམས་ཅད་འདུལ་བའི་དབང་ཐོབ་པར་གྱུར་ཅིག ཅེས་བརྗོད་ལ་མེ་ཏོག་གཏོར། དེ་ལྟར་ན་ཁྱེད་རང་རྣམས་ཡན་ལག་བཞི་རྫོགས་ཀྱི་ཆོ་གས
རྡོ་རྗེ་ཁྱུང་ཁྲའི་སྐུར་གྱུར་པ་མཆོད་པའི་ཞིང་དུ་བཟུང་བ་ཡིན་པས་མངའ་དབུལ་གྱི་ཚུལ་དུ་མཆོད་ཡོན་ལ་སོགས་པའི་མཆོད་པས་ཀྱང་མཆོད་པའི་མོས་པ་མཛོད། ཨོཾ་བཛྲ་ཨཉྙཾ་ཨཱཿ ཧཱུྃ་སོགས། ཤིས་པ་བརྗོད་པའི་ཚིགས་སུ་བཅད་པས་ཀྱང་མངའ་
གསོལ་བའི་མོས་པ་མཛོད། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཐམས་ཅད་བདག་ཉིད་རིགས་ཀུན་གྱི་ནི་བདག་པོ་མཆོག །སེམས་ཅན་མ་ལུས་སྐྱེད་བྱེད་བདེ་བ་ཆེན་པོ་སྟེ། །དེས་ནི་དེང་ཁྱོད་དབང་བསྐུར་མཆོག་ལ་བཀྲ་ཤིས་
ཤོག ༑ཅེས་བརྗོད་ཅིང་མེ་ཏོག་གཏོར། །དེ་ནས་མཐའ་རྟེན་བཀྲུ་བྱབ་སྲུང་གསུམ་བྱ་བ་ལ། ཐོག་མར་བཀྲུ་པའི་སླད་དུ་སློབ་དཔོན་གྱིས་བུམ་པ་ཡེ་ཤེས་ཀྱི་བདུད་རྩིས་གང་བར་ཐོགས་ཏེ་ཁྱེད་རང་རྣམས་ལ་ཁྲུས་བགྱིས་པས་ནད་གདོན་སྡིག་སྒྲིབ་བག་

ཆགས་དང་བཅས་པ་ཐམས་ཅད་བྱང་ཞིང་དག་པའི་མོས་པ་མཛོད་ཅེས་བརྡ་སྦྱར་ལ། རྣམ་བུམ་གྱི་ཆུ་ལས་བུམ་དུ་བསྲེས་པ་ཐོགས་ཏེ། ཇི་ལྟར་བལྟམས་པ་སོགས། འདི་ནི་ཁྲུས་མཆོག་སོགས། རྩ་སྔགས་དང་ཨ་མྲྀ་ཏའི་མཐར། རྡོ་རྗེ་སློབ་མའི་ནད་
ཐམས་ཅད་ཤཱནྟིཾ་ཀུ་རུ་སྭཱ་ཧཱ། གདོན་ཐམས་ཅད༴ བགེགས་ཐམས་ཅད༴ ལོག་འདྲེན་ཐམས་ཅད༴ སྟེང་གཟའི་གནོད་པ་ཐམས་ཅད༴ འོག་ཀླུའི་གནོད་པ་ཐམས་ཅད༴ ཤ་ཟ་སྨྱོ་བྱེད་ཀྱི་གནོད་པ་ཐམས་ཅད༴ གྲིབ་དང་མི་གཙང་བའི༴ འཁོན་
དང་སྡིག་སྒྲིབ་ཀྱི༴ ཚེའི་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བརྗོད་ཅིང་བཀྲུ། ཁར་ཆུ་ཅུང་ཟད་འཛིན་ཏུ་བཅུག་ལ། བྱབ་པའི་སླད་དུ་རྨ་བྱའི་མདོངས་ཀྱི་ཐིག་ལེའི་དབུས་སུ་ཉི་མ་ལ་སྔགས་ཀྱི་ཡི་གེས་མཚན་པ་ལས་འོད་ཟེར་
འཕྲོས༑ བཀྲུས་པས་མ་དག་པའི་ལྷག་མ་ཐམས་ཅད་རྡོ་ཁབ་ལེན་གྱིས་ལྕགས་ཕྱེ་བླངས་པ་ལྟར་རྩེན་གྱིས་བླངས་ཏེ་རྒྱ་མཚོ་ཆེན་པོར་ཕྱིར་དོར་བའི་མོས་པ་མཛོད། གོང་གི་སྔགསཤཱནྟིཾ་ཀུ་རུའི་ཚབ་ཏུ་ཨ་པ་ནཱ་ཡ་སྭཱ་ཧཱ་བཏགས་པས་བྱབ་ཅིང་། ཁ་ནང་གི་
ཆུ་ཁྲུས་གཞོང་དུ་དོར། རྡོ་རྗེ་ཁྱུང་གི་ལྷ་ཚོགས་རྣམས། །རྨ་བྱའི་མདོངས་ཀྱི་རྣམ་པར་བྱོན། །ཉོན་མོངས་དུག་དང་བཅས་པ་དང་། །ཕུང་པོའི་དུག་རྣམས་མ་ལུས་དང་། །ནད་གདོན་བགེགས་རྣམས་ཞི་བར་མཛོད། །ཅེས་དང་། པཀྵི་གྱི་མཐར་ཨ་
ཡ་མ་དུ་རུ་ཙ་ཤ་ན་ཧཱུྃ་ཕཊ། ཅེས་བརྗོད་ཅིང་ཁྲུས་ཆུ་ཕྱིར་བསྐྱར་ལ་ཆུ་བོ་ཆེན་པོའི་གཞུང་དུ་དོར། གུ་གུལ་གྱིས་བདུག ཡུངས་ཀར་གྱིས་བྲབ། སུམྦྷ་སོགས་དྲག་སྔགས་བརྗོད་ལ་མཚམས་བཅད། སྲུང་བའི་སླད་དུ་སློབ་དཔོན་གྱི་ཕྱག་གི་རྡོ་རྗེ་སྤྱི་བོར་

༄༅། །བཞག་པས་དེ་ལས་རྡོ་རྗེ་ཕྲ་མོ་དཔག་ཏུ་མེད་པ་བྱུང་། ལུས་ཐམས་ཅད་རྡོ་རྗེའི་གོ་ཁྲབ་ཀྱིས་གཡོགས་ཏེ་ནད་གདོན་སྡིག་སྒྲིབ་ཐམས་ཅད་སྲུང་བར་བྱས་པའི་མོས་པ་མཛོད། སྔགས་རཀྵ་རཀྵ་བཏགས་པ་བརྗོད། སླར་ཡང་
རྡོ་རྗེ་སྤྱི་བོར་བཞག་ཅིང་བདེན་པའི་སྟོབས་བརྗོད་པ་ནི། རྒྱལ་བ་སྲས་བཅས་བདེན་པའི་བྱིན་རླབས་དང་། །བཅོམ་ལྡན་རྡོ་རྗེ་ཁྱུང་གི་ནུས་མཐུ་ཡིས། །རྡོ་རྗེ་སློབ་མ་འདི་ནི་བསྲུངས་ཟིན་གྱིས། །འདི་ལ་སུས་ཀྱང་གནོད་པར་མ་བྱེད་ཅིག །ཅེས་
བརྗོད༑ བགེགས་རིགས་སྟོང་ཕྲག་བརྒྱད་ཅུ་ཞི་བ་དང་། །སོགས་ཤིས་བརྗོད་ཇི་ལྟར་རིགས་པའང་བྱའོ། །གསུང་གི་རྗེས་སུ་གནང་བ་ལ། ཐོག་མར་རྗེས་སུ་བཟླས་པའི་ལུང་གི་སླད་དུ། སློབ་དཔོན་གྱི་ཐུགས་ཀའི་ཡེ་ཤེས་སེམས་དཔའ་ཁྱུང་རིགས་
ལྔ་སོ་སོའི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང་། ཞལ་ནས་ཐོན། ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་སོ་སོའི་མཐར་འཁོད་པའི་སྔགས་ཕྲེང་ལ་ཐིམ། དེ་ལས་འོད་ཟེར་འཕྲོས། གདུག་པ་
ཅན་ཐམས་ཅད་ཚར་བཅད། བླ་མ་ཡི་དམ་རྒྱལ་བ་སྲས་དང་བཅས་པའི་ཐུགས་རྗེ་བྱིན་རླབས་ནུས་མཐུ་ཐམས་ཅད་བསྡུས་ཏེ་ཐིམ་པས་རྒྱུད་བྱིན་གྱིས་བརླབས་པའི་མོས་པ་དང་བཅས་ལྷའི་ང་རྒྱལ་བརྟན་པོའི་ངང་ནས་སྔགས་འདིའི་རྗེས་ཟློས་ལན་བརྒྱ་རྩ་
བརྒྱད་མཛད་པར་ཞུ། ཨོཾ་པཀྵི་སྭཱ་ཧཱ། བྱིན་གྱིས་བརླབ་པའི་ལུང་གི་སླད་དུ། སློབ་དཔོན་ལ་དྲིན་ལན་གྱི་ཚུལ་དུ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་སོགས། སློབ་དཔོན་གྱིས་ཀྱང་མེ་ཏོག་གི་ཕྲེང་བ་སྔགས་སུ་

བྱས་ཏེ་སྤྱི་བོར་བཞག་པས་རྒྱུད་བྱིན་གྱིས་བརླབས་པའི་མོས་པ་མཛོད། བཅོམ་ལྡན་འདི་ལ་སོགས། དམ་བཅའ་བའི་ལུང་གི་སླད་དུ། དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྡོ་རྗེ་ཁྱུང་ཁྲ་ཡི་དམ་དུ་འཛིན་སྙམ་པས་འདིའི་
རྗེས་ཟློས་ལན་གསུམ་མཛོད། སློབ་དཔོན་དགོངས་སུ་གསོལ། བདག་རིག་པ་འཛིན་པ་ཞེས་བགྱི་བ། དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། མཁའ་ལྡིང་རྡོ་རྗེ་ཁྱུང་ཁྲ་ཡི་དམ་གྱི་ལྷར་གཟུང་བར་བགྱིའོ། །ཐུགས་ཀྱི་
རྗེས་གནང་གི་སླད་དུ། སྐུའི་རྟེན་མེ་ལོང་དང་། གསུང་གི་རྟེན་སྔགས་ཀྱི་ཡི་གེ་དང་། ཐུགས་ཀྱི་རྟེན་རྡོ་རྗེ་རྩེ་ལྔ་པ་རྣམས་ཁྱེད་རང་རྣམས་ཀྱི་སྙིང་གར་བཞག་སྟེ་བྱིན་གྱིས་བརླབས་པའི་མོས་པ་མཛོད། རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་
དམ་པ་རྣམས་ཀྱིས་ཇི་ལྟར་ཐུགས་དམ་བསྐལ་བའི་དམ་ཚིག་ལས་མ་འདའ་བར། བཅོམ་ལྡན་འདས་རྡོ་རྗེ་ཁྱུང་གི་ལྷ་ཚོགས་རྣམས། རྡོ་རྗེ་སློབ་མ་འདི་རྣམས་ལ་ཇི་སྲིད་སངས་རྒྱས་མ་ཐོབ་ཀྱི་བར་དུ་ལུས་དང་གྲིབ་མ་ལྟར་མི་འབྲལ་ཞིང་བརྟན་པར་
བཞུགས་པར་མཛད་དུ་གསོལ། ཅེས་བརྗོད། ཡོན་ཏན་དང་ཕྲིན་ལས་ཀྱི་རྗེས་གནང་གཏོར་མ་ལ་བརྟེན་ནས་བཀའ་བསྒོ་བ་ནི། གཏོར་མ་འདི་ཉིད་ཡན་ལག་བཞི་རྫོགས་ཀྱི་ཚུལ་བར་འདིར་ཡིག་ཆ་སྔ་མར། གཏོར་མ་ཡན་ལག་བཞི་རྫོགས་སུ་བསྐྱེད་པར་གསུངས་པས་སྤྲོ་ན་དེ་
ལྟར་བྱས་ཀྱང་ལེགས་མོད། འདིར་ཕྱག་ལེན་བདེ་བའི་སླད་སྔོན་དུ་མདུན་བསྐྱེད་དང་ལྷན་ཅིག་ཏུ་བསྐྱེད་ཆོག་གཅིག་གིས་སོ་སོར་བསྐྱེད་པའི་དབང་དུ་བྱས་པ་ཡིན། གྱིས་བཅོམ་ལྡན་འདས་རྡོ་རྗེ་ཁྱུང་ཁྲར་བསྐྱེད་ཅིང་དངོས་སུ་གསལ་བའི་དབུའི་སྤྱི་བོའི་གཙུག་ཏུ། བརྒྱུད་པའི་བླ་མ་རྣམས་ངོ་བོ་བླ་

༄༅། །མ་སོ་སོ་ལ་རྣམ་པ་རྡོ་རྗེ་ཁྱུང་ཁྲའི་སྐུར་གསལ་བ་ཐོ་བརྩེགས་སུ་བཞུགས་པའི་གནས་གསུམ་དུ་ཨཾ་ཨཿ ཧཱུྃགིས་མཚན་པ་ལས་འོད་ཟེར་འཕྲོས། བླ་མ་ཡི་དམ་སངས་རྒྱས་བྱང་སེམས་དཔའ་བོ་དང་རྣལ་འབྱོར་མའི་ཚོགས་
ཐམས་ཅད་སྤྱན་དྲངས། བརྒྱུད་པའི་བླ་མ་རྣམས་ལ་ཐིམ་པས་སྐྱབས་གནས་ཀུན་འདུས་སུ་གྱུར་པ་ལ་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་ཀྱིས། བཅོམ་ལྡན་རྡོ་རྗེ་ཁྱུང་ཁྲ་ལ། །སྐྲ་གསུང་
ཐུགས་ཀྱིས་བྱིན་བརླབས་ཤིང་། །ས་གསུམ་གདུག་པ་འདུལ་བ་རུ། །མཐུ་སྟོབས་བྱིན་རླབས་དབང་བསྐུར་ལྟར། །དེ་བཞིན་བདག་ལ་དབང་བསྐྱར་སྩོལ། །ཞེས་གསོལ་བ་བཏབ་པས་གཏོར་མའི་ལྷ་ཚོགས་ཁྱེད་རང་རྣམས་ཀྱི་སྤྱི་བོར་བྱོན་ནས་བྱིན་
༈ གྱིས་བརླབས་པའི་མོས་པ་མཛོད། གཏོར་མ་སྤྱི་བོར་བཞག་ལ། བཅོམ་ལྡན་དུས་ཀྱི་འཁོར་ལོ་ཡི། །ཐུགས་སྤྲལ་བྱིན་རླབས་མགོན་པོ་ཁྱེད། །འདི་ལ་འགོ་ཞིང་གྲོགས་མཛོད་ཅིག །སྒོས་ཀྱི་སྲུང་མ་མཛད་དུ་གསོལ། །ཡང་དག་པར་རྫོགས་པའི་ ཾ
སངས་རྒྱས་རྡོ་རྗེ་འཆང་། ཡེ་ཤེས་ཀྱི་མཁའ་འགྲོ་མ། ཇོ་བོ་ནཱ་རོ་ཏཱ་པ། ཕམ་མཐིང་པ་སྐུ་མཆེད། ཀློག་སྐྱ་ཤེས་རབ་བརྩེགས། མལ་ལོ་ཙཱ་བ་བློ་གྲོས་གྲགས་པ། ས་ཆེན་ཀུན་དགའ་སྙིང་པོ། སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་
རྒྱལ་མཚན། འཇམ་མགོན་ས་སྐྱ་པཎྜི་ཏ། འགྲོ་མགོན་ཆོས་རྒྱལ་འཕགས་པ། ཞང་དཀོན་མཆོག་དཔལ། ན་བཟའ་བྲག་ཕུག་པ། བླ་མ་དམ་པ་བསོད་ནམས་རྒྱལ་མཚན། སྔགས་འཆང་གཟུངས་ཀྱི་དཔལ་བ། ཆོས་རྗེ་དགེ་ལེགས་དཔལ་

བཟང་༑ རྫོང་ཆུང་པ་ཀུན་དགའ་བློ་གྲོས། ཆོས་རྗེ་སངས་རྒྱས་བཟང་པོ། རིག་འཛིན་ཆོས་ཀྱི་བློ་གྲོས། རིག་འཛིན་ཆོས་དཔལ་བཟང་པོ། མཁན་ཆེན་བྱམས་པ་བཟང་པོ། འབུམ་ཆེན་ཀུན་དགའ་དཔལ་འབྱོར། མཁན་ཆེན་ངག་དབང་དཔལ་
བཟང་༑ རིན་ཆེན་བསོད་ནམས་མཆོག་གྲུབ། གནས་གསར་བ་འཇམ་དབྱངས་བསྟན་འཛིན། ངག་དབང་བསྟན་འཛིན་ཕུན་ཚོགས། རྨོར་ཆེན་ཀུན་དགའ་ལྷུན་གྲུབ། གནས་གསར་པ་ལེགས་པའི་འབྱུང་གནས། འཇམ་མགོན་ཀུན་དགའ་བློ་
གྲོས༑ གྲུབ་དབང་རིན་ཆེན་རྒྱལ་མཚན། ཡོངས་འཛིན་ཀུན་དགའ་བཀྲ་ཤིས། རྗེ་ཤེས་རབ་འོད་ཟེར། འཇམ་མགོན་ཀུན་དགའ་རྒྱལ་མཚན། བདག་ཅག་གི་དཔལ་ལྡན་བླ་མ་དམ་པ་འཇམ་དཔལ་གཞོན་ནུ་རྡོ་རྗེ་རིན་ཆེན་གྱི་བར་དུ་བྱོན་པའི་རྩ་བ་དང་
བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱིས་ཇི་ལྟར་ཐུགས་དམ་བསྐུལ་ཞིང་ཞལ་གྱིས་བཞེས་པ་ལྟར་བཅོམ་ལྡན་འདས་རྡོ་རྗེ་ཁྱུང་ཁྲའི་ལྷ་ཚོགས་རྣམས་རྡོ་རྗེ་སློབ་མ་འདི་རྣམས་ཀྱིས་བྱང་ཆུབ་མ་ཐོབ་ཀྱི་བར་དུ་ལུས་དང་གྲིབ་མ་ལྟར་མི་འབྲལ་
བར་བཞུགས་ནས། བདུད་དང་བར་ཆད་ཐམས་ཅད་སྲུང་བ་དང་། དངོས་གྲུབ་ཐམས་ཅད་སྩལ་དུ་གསོལ། ཞེས་དང་གོང་གི་གསོལ་འདེབས་ཀྱི་ཚིག དུས་གསུམ་སངས་རྒྱས་སོགས་ཀྱི་མཐར། དེ་བཞིན་བདག་གིས་དབང་བསྐར་རོ། །ཨོཾ་པཀྵི་
སྭཱ་ཧཱ། ལྷ་ཚོགས་རྣམས་འོད་དུ་ཞུ་ནས་ཁྱེད་རང་རྣམས་ཀྱི་སྤྱི་བོ་ནས་ཞུགས་སྙིང་གའི་ཁྱུང་རིགས་ལྔར་གསལ་བ་ལ་ཐིམ་པས་ཡེ་ཤེས་སེམས་དཔའི་ཚུལ་གྱིས་བྱང་ཆུབ་མ་ཐོབ་བར་དུ་བརྟན་པར་བཞུགས་པའི་མོས་པ་མཛོད། ཨོཾ་པཀྵི་ག་རུ་ཌ་ཀཱ་ཡ་ཝཱ་

༄༅། །ཀ་ཙིཏྟ་བཛྲ་སྭ་བྷཱ་བ་ཨཱ ཏྨ་ཀོ྅་ཧཾ། ཨ་ཡ་མ་དུ་རུ་ཙ་ཤ་ན་ཧཱུྃ་ཕཊ། ཅེས་དྲག་ཏུ་བཟླས་ཤིང་སྤོས་རོལ་བྱ། ལྷ་འོད་དུ་ཞུ་བའི་གཏོར་ཟན་དངོས་གྲུབ་ཀྱི་ཚུལ་དུ་ཅུང་ཟད་རེ་སྦྱིན། སུ་པྲ་ཏིཥྛས་བརྟན་པར་བྱ། མི་འགྱུར་ལྷུན་
པོ་སོགས་ཤིས་པ་བརྗོད་པའི་ཚིགས་སུ་བཅད་པ་དང་མེ་ཏོག་གི་ཆར་དབབ། དེས་བྱིན་རླབས་ཀྱི་དངོས་གཞི་གྲུབ་ནས་མཇུག་དམ་ཚིག་ཁས་བླང་སོགས་སྤྱི་ལྟར་བྱས་ལ་སློབ་མ་རྣམས་རང་གནས་སུ་བཏང་། གསུམ་པ་ནི། སློབ་དཔོན་གྱིས་མམཆོད་པ་ཁ་
གསོས་བསང་སྦྲང་བྱིན་བརླབ། མཆོད་བསྟོད་བཟོད་གསོལ། བཛྲ་མུས་ཚོམ་བུའི་ཡེ་ཤེས་པ་དང་། གཏོར་མགྲོན་གྱི་ཡེ་ཤེས་པ་རྣམས་གཤེགས། དམ་ཚིག་པ་རང་ལ་བསྟིམ། གནས་གསུམ་བསྲུང་། བསྔོ་སྨོན་ཤིས་བརྗོད་བྱའོ། །ཡང་ནད་
གདོན་གྱིས་ཉེན་པ་ལ་རྐྱེན་སེལ་ལྟ་བུར་གཏོར་མའི་བྱིན་རླབས་ཙམ་བྱེད་ན། བདག་བསྐྱེད་དང་། མདུན་རྟེན་གཏོར་མ་ཁོ་ན་ལྷར་བསྐྱེད་ཅིང་མཆོད་བསྟོད་བཟླས་པ་བྱ། དངོས་གཞི་མཎྜལ། ཐུན་མོང་གི་གསོལ་འདེབས། རྒྱུན་བཤགས་བཅས་ཀྱི་
རྗེས༑ སློབ་མ་ལྷར་བསྐྱེད་ཅིང་བསྟིམ། དེ་ནས་གཏོར་དབང་གོང་བཞིན་བྱའོ། །དེ་བཞིན་ཏུ་ཁྲུས་ཆོག་རྐྱང་པ་བྱེད་ན། བདག་བསྐྱེད་དང་བུམ་པ་བསྒྲུབ། སྦྱོང་བ་གསུམ་སྔོན་ཏུ་འགྲོ་བ་བཀྲུ་བྱབ་ཤིས་བརྗོད་ཀྱི་བར་གོང་བཞིན་བགྱིས་པས་ཀྱང་གྲུབ་
བོ༑ །གསུམ་པ་ལས་ཀྱི་ཚོགས་ནི། བྱིས་གདོན་བྱ་འདྲེ་མཆེ་བའི་དུག །སྟེང་གདོན་གཟའ་དང་འོག་གདོན་ཀླུ། །སྦྱར་བའི་དུག་ཏུ་གྱུར་པ་རྣམས། །བརྟག་ཅིང་སྲུང་གསོའི་རིམ་པ་དང་། །སྡེ་བརྒྱད་འཁྲུགས་པའི་ཆོ་འཕྲུལ་ནི། །སེར་བ་སྲུང་བའི་

མན་ངག་སྟེ། །མངོན་སྤྱོད་དྲག་པོའི་སྦྱིན་སྲེག་བཅས། །ལས་ཀྱི་རིམ་པ་མདོར་བསྡུས་པའོ། །ཞེས་པ་སྟེ། རྩ་བའི་ཡིག་རྙིང་མཆན་དང་བཅས་པ་ལས་ཤེས་པར་བྱའོ། །བཅོམ་ལྡན་རྡོ་རྗེ་ཁྱུང་ཁྲ་ཡི། །ཐུགས་རྗེའི་བྱིན་རླབས་སྤྲིན་ཕུང་ལས། །ཡེ་
ཤེས་བདུད་རྩིའི་ཆུ་རྒྱུན་གྱིས། །གྲུབ་གཉིས་དགའ་ཚལ་རྒྱས་གྱུར་ཅིག །ཅེས་པའང་བྱ་བྲལ་བ་འཇམ་དབྱངས་མཁྱེན་བརྩེའི་དབང་པོས་རང་འདྲའི་བློ་དམན་རྣམས་འཇུག་པ་བདེ་བའི་སླད། མཉམ་མེད་གཟུངས་ཀྱི་དཔལ་བ་དང་། རྫོང་ཆུང་བ་ཀུན་
དགའ་བློ་གྲོས་ཀྱིས་མཛད་པའི་མངོན་རྟོགས་དང་། འཕགས་པ་རིན་པོ་ཆེས་མཛད་པར་གྲགས་པའི་བྱིན་རླབས་ཀྱི་ཆོ་ག བྱམས་པ་ངག་དབང་དཔལ་བཟང་གིས་མཛད་པའི་ཟུར་འདེབས་དང་བཅས་པ་རྣམས་ཕྱོགས་གཅིག་ཏུ་བསྒྲིགས་ཏེ། བཀླགས་
པས་གྲུབ་པར་བསྡེབས་པ་སརྦ་དཱ་སུ་ཤྲཱི་ཡོ་བྷ་བཏུ།། །།

།དུས་འཁོར་ལུགས་ཀྱི་ཁྱུང་ཁྲའི་འཁོར་ལོའི་དཔེའུ་རིས་དགེ།༄༅།
ཀཁ༥ལྷངནས ,
འཁྱགས 5|ཁྱབརད་མིངའདིའི་བའི་
ཨཨ་ལའོགགནོནཔཏྟོ དས
འདིའ་རྒེགརཀྑཎཱ
黃
འགར་པདྨགང་71

ཙམནན
ཧ་
གསར་
5

གཅིག་༄༅། །ཡེ་ཤེས་ཁྱུང་ནག་གི་སྒྲུབ་ཐབས་ལས་ཚོགས་རྗེས་གནང་དང་བཅས་པ་བཞུགས་སོ།། གསེར་ཆོས།།

༄༅། །ནམ་མཁའ་ལྡིང་གསེར་མིག་འཁྱིལ་པ་འབྱུང་པོ་འུར་འདེད་ཀྱི་མན་ངག་ཅེས་བྱ་བ། བླ་མ་དམ་པའི་ཞབས་ལ་ཕྱག་འཚལ་ལོ། །སངས་རྒྱས་ཀུན་གྱི་ཕྲིན་ལས་རྣམས། །དྲག་པོའི་
ནད་གདོན་གཞོམ་བྱའི་ཕྱིར། །འདབ་བཟང་དབང་པོའི་སྐར་སྤྲལ་པ། །རྡོ་རྗེ་ནམ་མཁའ་ལྡིང་ལ་འདུད། །དེ་ཡི་མན་ངག་རྣོ་ཞིང་མྱུར། །སྤུ་གྲི་ལྟ་བུའི་ཞལ་གདམས་རྣམས། །མཁས་གྲུབ་བླ་མའི་གསུང་ཇི་
བཞིན༑ །གཞན་ཕྱིར་བརྩེ་བས་བྲི་བར་བྱ། །གདམས་པ་འདི་ལ་གཉིས་ཏེ། བླ་མ་བརྒྱུད་པའི་རིམ་པ་དང་། གདམས་ངག་དངོས་སོ། །དང་པོ་ནི། རྒྱ་གར་གྱི་བླ་མ་ཨཱ་ཙརྻ་དམར་པོས། རྗེ་བཙུན་ས་སྐྱ་པ་
ཆེན་པོ་ལ་དངོས་སུ་གནང་། དེས་རྗེ་བཙུན་བསོད་ནམས་རྩེ་མོ། །དེས་རྗེ་བཙུན་གྲགས་པ་རྒྱལ་མཚན། དེས་རོང་མི་གྲགས་པ་དཔལ། དེས་རོང་མི་ལྦ་བ་ཅན་སངས་རྒྱས་དཔལ། དེས་རོང་མི་དར་མ་

༄༅། །གྲགས། དེས་རོང་མི་སངས་རྒྱས་རྒྱལ་མཚན། དེས་རོང་མི་བསོད་ནམས་རྒྱལ་མཚན། དེས་ཤར་སྦུ་ཆུ་བ་དཔལ་ལྡན་གྲགས་པ། དེས་མཁན་ཆེན་ལྷུན་གྲུབ་དཔལ། ཆོས་རྗེ་ནམ་མཁའ་ལེགས་པ། ཆོས་རྗེ་ཝཱ་གཱི་ཤྭ་
ར༑ དེས་ངག་དབང་གྲགས་པ་དཔལ་བཟང་པོ་ལ། དེས་བདག་ལའོ། །གཉིས་པ་གདམས་པ་དངོས་ལ་གསུམ། བསྙེན་པ། སྒྲུབ་པ། ལས་སྦྱོར་རོ། །དང་པོ་ལ་གསུམ། སྔོན་འགྲོ། །དངོས་གཞི། གྲུབ་པའི་རྟགས་སོ། །དང་པོ་
ནི༑ མཚམས་གྲུབ་ན་རབ། དེ་མ་གྲུབ་ཀྱང་ཡིད་དང་མཐུན་པའི་གནས་སུ་སྟན་བདེ་བ་ལ་བསྡད། སྐྱབས་འགྲོ་སེམས་བསྐྱེད་བྱ། ཚད་མེད་བཞི་བསྒོམ། སྭ་བྷཱ་ཝས་ཆོས་ཐམས་ཅད་སྟོང་པར་བསྒོམ་མོ། །གཉིས་པ་དངོས་གཞི་ལ་ལྷ་བསྒོམ་པ་
དང་༑ སྔགས་བཟླ་བའོ། །དང་པོ་ལ་བཞི། རང་གནམ་ལྕགས་ཀྱི་ཁྱུང་དུ་བསྐྱེད་པ། ཐུབ་པས་དབུར་བརྒྱན་པ། རྩ་སྔགས་ཀྱིས་བརྟན་པར་བྱ་བ། ཆངས་བུའི་གཏོར་མ་འབུལ་བའོ། །དང་པོ་ནི། སྟོང་པའི་ངང་ལས་ནམ་མཁའི་ཀློང་དཀྱིལ་
དུ༑ །ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན། དེའི་སྟེང་དུ་ཝཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་རྦ་རླབས་དུ་མ་འཁྲུགས་པ་ལས་ལྦུ་བའི་ཕུང་པོ་དཔག་ཏུ་མེད་པ་འཁྲིགས་པ། དེ་དག་གཅིག་ཏུ་འདུས་ནས་ལྦུ་བའི་ཕུང་པོ་ཆེན་པོ་
ལཾ་གྱིས་མཚན་པ་ཞིག་ཏུ་གྱུར། དེ་རླུང་གིས་དཀྲུགས་ནས་ཡོངས་སུ་གྱུར་པ་ལས་རྒྱ་མཚོ་ཆེན་པོའི་སྟེང་དུ། སའི་དཀྱིལ་འཁོར་གསེར་གྱི་རང་བཞིན་མིག་མངས་རིས་སུ་དྲྭ་བས་སྦྲེལ་བ་གྲུ་བཞི་པས་ཁྱབ་པ། དེའི་སྟེང་དུ་ནམ་མཁའི་མདོག་ཅན་གྱི་ཡི་

གེ་ཀླྀཀྱྀ་སྔོན་པོ་དེ་ལས་འོད་ཟེར་སྔོན་པོ་དཔག་ཏུ་མེད་པ་འཕྲོས་འཇིག་རྟེན་གྱི་ཁམས་ཐམས་ཅད་ཁྱབ་པས།་སེམས་ཅན་ཐམས་ཅད་ཀྱི་ཀླ་དང་ས་བདག་ལ་སོགས་པའི་གནོད་པ་ཐམས་ཅད་ཉེ་བར་ཞི་བར་བྱས། སངས་རྒྱས་ཐམས་ཅད་ཀྱི་ཐུགས་རྒྱུད
བསྐུལ་མཁྱེན་བརྩེ་དང་མཐུ་སྟོབས་ཐམས་ཅད་འོད་ཟེར་སྔོན་པོའི་རྣམ་པར་བསྡུས། ཡི་གེ་ཀྵི་ལ་ཐིམ། དེ་ཡོངས་སུ་གྱུར་པ་ལས་རང་ཉིད་རྡོ་རྗེ་ནམ་མཁའ་ལྡིང་གི་རྒྱལ་པོ་གསེར་མིག་འཁྱིལ་པ་སྐུ་མདོག་སྔོན་པོ་ནམ་མཁའི་མདོག་ཅན། རྭ་དང་མཆུ
སྡེར་ཐམས་ཅད་གནམ་ལྕགས་ལས་གྲུབ་པ།་སྤྱན་གསུམ་ཉི་མ་ལྟར་འབར་ཞིང་འཁྱིལ་པ། ཞལ་གཅིག་ཕྱག་གཉིས་པ། ཕྱག་གཡོན་པས་ཐུགས་ཀར་སོར་མོ་ལྔ་གདེངས་པ་མཐེ་བོང་ལ་སོགས་པའི་སོར་མོ་ལྔ་ལ་རིམ་པ་བཞིན། ༀ་པཀྵི་སྭཱ་ཧཱ་ལྔ་
ལས་ཀླུ་ལྔ་འདུལ་བའི་ཁྱུང་དཀར་པོ། །དམར་པོ། སྔོན་པོ། །སེར་པོ། །ལྗང་གུ་ལྔས་ཕྱག་གཉིས་ཀྱིས་ཀླུ་རྒྱལ་རིགས། རྗེའུ་རིགས། ཁྱབ་བྱེད་རིགས་ལྡན་དང་། བྲམ་ཟེའི་རིགས་དང་། གདོལ་པ་དམངས་རིགས་ཀྱི་ངོ་བོ་སྦྲལ་དཀར་པོ། །
དམར་པོ། །སྔོན་པོ། །སེར་པོ། །ལྗང་གུ་གཉིས་གཉིས་ཀྱི་སྐེད་པ་ནས་བརྒྱངས་ནས་འཕྱར་ཐབས་སུ་འཛིན་པ། མགོ་བོ་བསྣོལ་མ་གཉིས་གཉིས་ཞལ་དུ་གསོལ་ཅིང་། མཇུག་མ་བསྣོལ་མ་གཉིས་ཞབས་ཀྱིས་མནན་པ། རྒྱན་དང་ཆ་ལུགས་རྣམས་
གཙོ་བོ་ལྟ་བུའོ། །ཕྱག་གཡས་པས་ཀླུའི་རྒྱལ་པོ་ཆུ་བདག་སྔོན་པོ་ཞལ་གཅིག་ཕྱག་གཉིས་པ་སྟོད་ལྷའི་ལུས་ཅན། སྨད་སྦྲུལ་མཇུག་ཏུ་གནས་པ་ཐུགས་ཀར་ཐལ་མོ་སྦྱར་བ། སྦྲུལ་མགོའི་གདེངས་ཀ་བདུན་དང་ལྡན་པ། ནོར་བུ་རིན་པོ་ཆེས་བརྒྱན་པའི་

༄༅། །སྐེད་པ་ནས་འཕྱར་ཐབས་སུ་འཛིན་པ། མཇུག་མ་ཞབས་གཉིས་ཀྱིས་མནན་པ། སྒྲོ་དང་སྤུ་ཐུང་རྣམས་གནམ་ལྕགས་ཀྱི་རལ་གྲི་དང་ཆུ་གྲི་སྤུ་གྲིའང་ཟེར་འབར་བས་གཏམས་པ། ལུས་ལ་རིན་པོ་ཆེའི་རྒྱན་དང་། རྭ་བར་ཡིད་
བཞིན་ནོར་བུ་དང་། དབུའི་གནས་ལྔར་གསེར་གྱི་འཁོར་ལོ་ལྔས་བརྒྱན་པ། བསྐལ་པའི་མེ་ལྟ་བུའི་ཡེ་ཤེས་ཀྱི་མེ་ཕུང་འབར་བའི་དབུས་ན་བཞེངས་པ། སྐུ་ལས་སྤྲུལ་པའི་ཕོ་ཉ་དང་མེའི་ཚོགས་དཔག་ཏུ་མེད་པ་འཕྲོ་བས། གནོད་བྱེད་གཞོབ་ཐུལ་ཐུལ་
བསྲེགས་པ། ཐུགས་ཀར་ཡི་གེ་ཀྱྀ་སྔོན་པོས་མཚན་པ་བསྒོམ། གཉིས་པ་ནི། ཐུགས་ཀའི་ཀླྀ་ལས་འོད་ཟེར་འཕྲོས་རང་བཞིན་གྱི་གནས་ནས་ཤཱཀྱ་ཐུབ་པ་འཁོར་དང་བཅས་པ་སྤྱན་དྲངས། རང་ཉིད་ཀྱི་སྤྱི་གཙུག་གི་འཁོར་ལོའི་སྟེང་དུ་བཞུགས་པར་
བསྒོམ༑ གསུམ་པ་ནི། རང་ཉིད་དེ་ལྟ་བུའི་ལྷའི་ང་རྒྱལ་བརྟན་པར་བསམས་ནས་རྩ་སྔགས་ཚར་གཅིག་བརྗོད་ནས་བྱིན་གྱིས་བརླབ་བོ། །བཞི་པ་ནི། རང་གི་མདུན་དུ་དངོས་སམ་ཡིད་ཀྱི་ཟན་གྱི་ཆངས་བུ་གཙང་མ་ལྔ་ཙམ་ཡོད་ན་ཤ་དུམ་རེ་བཅུག ཆུ་
གཙང་གིས་བྲན་ལ། ཨོཾ་ཨཱཿ ཧཱུྃ་སོགས་ཀྱི་བྱིན་གྱིས་བརླབ། མདུན་གྱི་ནམ་མཁར་རང་གིས་བསྒོམས་པ་ལྟ་བུའི་ཁྱུང་གསལ་བཏབ། རྩ་སྔགས་བདུན་ནམ་གསུམ་གང་རུང་གིས་འབུལ་ལོ། །འདོད་དོན་ལ་གསོལ་བ་བཏབ། ཁྱུང་རང་ལ་བསྟིམ་
མོ༑ །གཉིས་པ་སྔགས་བཟླ་བ་ནི། བསྐྱེད་རིམ་དེ་ཉིད་ལ་དམིགས་པ་གཏད་དེ། ཨོཾ་པཀྵི་རཱ་ཛ།.བྱའི་རྒྱལ་པོ། ན་མོ་ག་རུ་ཌ།ནམ་མཁའ་ལྡིང་། ཨེ་བྷ་སརྦ་ནཱ་ག་བྷ་ཡ་ཀ་ར།.ཀླུ་ཐམས་ཅད་འཇིགས་པར་བྱེད་པ། སརྦ་བི་ས་ན་ཧཱུཾ་ཕཊ།.ཐམས་ཅད་འཇོམས་པར་བྱེད་པ། ཀྱྀ་པ་

ཨོཾ་སྭཱ་ཧཱ། ཨོཾ་པཀྵི་སྭཱ་ཧཱ། པཀྵི་ཨོཾ་སྭཱ་ཧཱ། སྭཱ་པ་ཨོཾ་ཧཱ་ཀླྀ། ཧཱ་པ་ཨོཾ་སྭཱ་ཀྵི། ཞེས་པའི་རྩ་སྔགས་འདི་མིའི་ཚིག་གིས་བར་མ་ཆོད་པར་བྱས་ལ་འབུམ་ཕྲག་གསུམ་བཟླས་པས་ལས་ཐམས་ཅད་འགྲུབ་པར་ཐེ་ཚོམ་མེད་དོ། །གསུམ་པ་གྲུབ་པའི་
རྟགས་ལ་གསུམ། ཕྱི་རྟགས། ནང་རྟགས། གསང་བའི་རྟགས་སོ། །དང་པོ་ནི། དངོས་སམ་རྨི་ལམ་དུ་རང་ཁྱུང་དུ་གྱུར་ནས་ནམ་མཁའ་ལ་འཕུར་བ། སྦལ་སྦྲུལ། ལྕོང་མོ། །སྡིག་པ། སྡོམ། རྟ་ལ་སོགས་པའི་འབུ་སྲིན་དང་སེམས་ཅན་
ཟོས་པ། མེར་བསྲེགས་པ། ལུས་ལས་བུད་པ། མཚོ་དང་ཆུ་ཀླུང་དང་། ཆུ་མིག་སྐམ་པ་ལ་སོགས་པ་རྨིའོ། །གཉིས་པ་ནི། གཉིད་ཆུང་བ་དང་། ལུས་ཡང་བ་དང་། ནམ་མཁའ་ལ་འཕུར་བ་དང་འཕུར་བ་སྙམ་པ་ལ་སོགས་རྨི་བའོ། །གསུམ་
པ་ནི། ནད་དང་གདོན་དྲག་པོ་ལ་སོགས་པ་འདུལ་བ་ན། རང་ལྷའི་ང་རྒྱལ་གསལ་ཞིང་བརྟན་ལ་འདི་དག་འདུལ་བ་ལ་ཐེ་ཚོམ་མེད་སྙམ་པའི་གདེངས་དང་མི་འཇིགས་པའི་སྤོབས་པ་བསྐྱེད་པའོ། །གཉིས་པ་སྒྲབ་པ་ལ་གཉིས། །སྒོམ་བཟླས་
དང་༑ དམ་ཚིག་བསྲུང་བའོ། །དང་པོ་ནི། རང་ཉིད་ནམ་མཁའ་ལྡིང་དུ་བསྐྱེད་པ་སོགས་དང་། གཏོར་མ་འབུལ་བ་རྣམས་བསྙེན་པ་ཇི་ལྟ་བ་བཞིན་བྱ། དེ་ནས་རང་གི་མགོ་བོའི་ཨོཾ་དཀར་པོ་ལས་འོད་ཟེར་དཀར་པོ་དཔག་ཏུ་མེད་པ་འཕྲོས་པས་ཕྱོགས་
བཅུའི་སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ། དེ་རྣམས་ཀྱི་སྐུ་ལུས་ལས་སངས་རྒྱས་ཐམས་ཅད་ཀྱི་སྐུའི་ངོ་བོ་ཁྱུང་དཀར་པོ་དཔག་ཏུ་མེད་པ་སྤྱན་དྲངས་པ་ཨོཾ་ལ་ཐིམ་པས་མགོའི་ནང་སྐུའི་ཁྱུང་དཀར་པོ་སོར་མོ་ལ་བཀོད་པ་ལྟ་བུ་གཅིག་བསྒོམས་

༄༅། །ནས་རྩ་སྔགས་ཀྱི་ཧཱུྃ་ཕཊ་ཡན་འདྲ་བ་ལ། ཨོྃ་དང་། པ་དང་། ཀླྀ་དང་། སྭཱ་དང་། ཧཱ་སྟེ། ཡིག་འབྲུ་ལྔས་མགོ་དྲངས་པའི་ཁྱུང་རིགས་ལྔའི་སྔགས་བཏགས་པ་ཁྲི་ཕྲག་གཅིག་བཟླའོ། །དེ་བཞིན་དུ་མགྲིན་པ་ལ་ཀྱྀ་
དམར་པོ་ཞིག་བསྒོམ་ནས། པ་ༀ་ཀྵི་སྭཱ་ཧཱ། ལྔས་སྣ་དྲངས་པས་སྔགས་ལྔ་བཏགས་པ་ཁྲི་བཟླ། །ཐུགས་ཀར་ཀྱྀ་སྔོན་པོ་ཞིག་བསྒོམས་ནས། རྩ་སྔགས་ཇི་ལྟ་བ་བཞིན་ཏེ། ཊྛིཾ་ཨོཾ་པ་སྭཱ་ཧཱ་ལྔ་པོས་མགོ་དྲངས་པའི་སྔགས་ལྔ་བཏགས་ལ་ཁྲི་བཟླ། ལྟེ་
བར་སྭཱ་ལས་ཁྱུང་སེར་པོ་ཞིག་བསྒོམས་ནས་སྭཱ་དང་། ༀ་དང་། པ་དང་། ཀྱྀ་དང་། ཧཱ་སྟེ་ལྔས་མགོ་དྲངས་པའི་སྔགས་ལྔ་པོ་ཁྲི་བཟླ། གསང་གནས་སུ་ཁྱད་པར་ལྷ་ལས་འོད་ཟེར་འཕྲོས་འཇིག་རྟེན་གྱི་ཁམས་ཀྱི་སྣོད་བཅུད། དུག་སྨན་གྱི་ནུས་མཐུ་
བཅུད་ཐམས་ཅད་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་མཁྱེན་བརྩེ་ནུས་མཐུ་ཡོན་ཏན་འཕྲིས་ལས་ཐམས་ཅད་བསྡུས་ནས་ཧཱ་ལ་ཐིམ་པས་ཕྲིན་ལས་ཀྱི་ཁྱུང་ལྗང་གུར་བསྒོམ་སྟེ། ཧྭ་དང་། ༀ་དང་། པ་དང་། ཀླྀ་དང་། སྭཱ་
སྟེ་ཡིག་འབྲུ་ལྔས་མགོ་དྲངས་པའི་སྔགས་ཚན་ལྔ་རིམ་པ་བཞིན་བཏགས་ལ་ཁྲི་ཚོ་བཞི་བཟླའོ། །དེ་ལྟར་སྒྲུབ་པ་ལ་ཁྲི་ཚོ་ལྔ་བཟླས་པས་ལས་རབ་འབྱམས་དང་ནད་གདོན་གང་ལ་ཡང་ཐོགས་པ་མེད་དོ། །ནད་གདོན་ཐམས་ཅད་འདུལ་བ་ལ་གདེང་ཐོབ་
པའོ། །གཉིས་པ་ནི། བྱ་ཤ བྱའི་སྒོ་ང་། ལ་ཕུག ཟ་ཚོད་རྣམས་མན་ངག་བྱེད་པའི་དུས་སུ་ཐམས་ཅད་སྤངས་ན་རབ། ཐ་ནའང་སྒྲུབ་པ་བྱེད་པའི་དུས་སུ་ཐམས་ཅད་སྤངས་ཏེ་མཚམས་ཤིན་ཏུ་བསྡམས་ལ་སྨྲ་བ་བཅད་ནས་འབད་པ་གལ་ཆེའོ། །

གསུམ་པ་ལས་སྦྱོར་ལ་གཉིས། ཁྱད་པར་གྱི་ལས་སྦྱོར་དང་། སྤྱི་འགྲོའི་ལས་སྦྱོར་རོ། །དང་པོ་ལ་དགུ་ལས་སེར་བ་དང་། ཆར་བཅད་པ་ནི། ཡུངས་ཀར། གྲི་ཐལ། མཚོ་ཆེན་པོའི་བྱེ་མ་དང་གསུམ་ལ་རྩ་སྔགས་སྟོང་ཕྲག་གདབ།དང་པོས་
སེར་བ་དང་། ཆར་པ་དང་། རླུང་ཆེན་པོ་དང་། ཐོག་ལ་སོགས་པ་འབབ་པའི་དུས་སུ་བསྙེན་པ་བཞིན་རང་ཁྱུང་དུ་བསྒོམ། དེ་ལ་སྡིགས་མཛུབ་གཏད། རྩ་སྔགས་དྲག་ཏུ་བཟླ། རྫས་གསུམ་གཏོར། ཕུས་བཏབ་པས་ཆར་ཆད་པ་ཐེ་ཚོམ་མེད་དོ། །
གཉིས་པ་མིད་འབྱར་ཆོས་པར་འདོད་ན། རྒྱམ་ཚྭ་རྙེད་ན་རབ། མ་རྙེད་ན་ཚྭ་བཟང་པོ་གང་རུང་གང་འོས་དང་། ནས་འབྲུ་གསུམ་དང་བཅས་པ་སླ་ངར་བརྔོས་ནས་ཡོས་སུ་སོང་བ་དང་གྲང་དུ་བཅུག་སྟེ། སྒང་བུར་བླུག འཁར་བའམ། ཟངས་
སམ༑ སྨྱུག་མའམ། ལྕགས་སྦུབས་སུ་བཅུག སྐུད་པས་བཅིང་། རྩ་སྔགས་སྟོང་ཕྲག་གཅིག་གདབ། དེ་ནམ་དགོས་དུས་སུ་ལྟོ་སྟོང་ལ་ཁེམ་བདེ་རེའམ། ཕྱེད་ཙམ་རེ་ལྟོ་ཚོད་དང་བསྟུན་ནས་ཆུ་བསྐོལ་པ་ལ་སོགས་པས་ཕུལ་ནས་གཏང་ངོ་། །དེ་
བཞིན་བྱས་པས་ཤ་དུག མ་ཞུ་བ། ཕོ་ནད། རྒྱུ་ནད། སྦོས་པ། སྐྲན། གྲོལ་མ་ལ་སོགས་པ་ནང་ཆའི་ནད་ཐམས་ཅད་ལ་ཐེངས་པས་ཆོག་གོ །གསུམ་པ་དུག་སྲུང་བ་ལ། ཨ་རུ་ར་རྣམ་པར་རྒྱལ་བའམ། གདོང་དྲུག་གམ། གསེར་མདོག་
བཟང་པོ་ཞིབ་པར་བཏགས། རིལ་བུ་སྲན་མ་འབྲིང་ཙམ་གང་དགོས་བྱ། རིལ་བུའི་གྲངས་ཀྱི་རྩ་སྔགས་སྟོང་ཚོ་རེ་གདབ། ལྟོ་སྟོང་ལ་རིལ་བུར་ཟོས་པས་ཟླ་བ་རེ་སྲུང་ཐུབ། འདི་དུག་སྲུང་དང་གསོ་བ་གཉིས་ཀ་ཡིན། བཞི་པ་དུག་གི་འདྲེད་

༄༅། །ལ། དཔྱིད་ཀ་ས་འོག་གི་ཟྭའི་མྱུ་གུ་དཀར་པོ་གཙང་མ་བྲེ་གང་ཙམ་ལ་གླ་རྩི་བཟང་པོ་རི་བོང་རིལ་མ་ཙམ་ཞིག་གདབ། རློན་བརྡུང་བྱས་ལ་གྲིབ་སྐམ་བྱ། ཞིབ་པར་བཏགས་ལ་དགེ་སློང་ངམ་བྱིས་པ་ལོ་བརྒྱད་པའི་དྲི་ཆུས་
སྦྲ༑ རིལ་བུ་སྲན་མ་འབྲིང་པོ་ཙམ་བྱ། རྩ་སྔགས་རིལ་བུའི་གྲངས་སམ་སྟོང་ཕྲག་གཅིག་གདབ། ལྟོ་སྟོང་ལ་རེ་རེ་ཟོས་པས་དུག་བྱུང་དུས་སུ་ཁོང་དུ་སོང་མ་ཐག་སྐྱུགས་ཡོང་། སྔར་སོང་བའི་དུག་རོ་རྙིང་པ་ཡིན་རུང་ཐམས་ཅད་སྐྱགས་འོང་ཟླ་བ་རེ་
ལ་རེ་རེས་ཆོག འདི་དུག་བརྟག་པ། དུག་སྲུང་བ། འདྲེད་གསོ་བ་ཐམས་ཅད་ལ་འགྲོ་བ་ཡིན་ནོ། །ལྔ་པ་སྲིའུ་གསོ་ན། བལ་ནག་གི་སྐུད་པ་ཁྲུ་གསུམ་སུམ་བསྒྲིལ་ལ། སོར་བཞི་བཞིའི་སར་བདུད་པ་རེ་རེ་སྟེ་ལྔ་བྱས། མདུད་པ་རེ་རེ་ལ་ཁྱུང་རེ་རེ་
སྟེ་ལྔ་བསྒོམ། རྩ་སྔགས་བསྙེན་གྲངས་སམ་སྟོང་ཕྲག་གཅིག་གདབ། དེ་གང་བསྲུང་བའི་བུ་ཚའི་སྐེ་ལ་བཏགས་སོ། །འདིའི་སྲུང་སྐད་ཅྀང་ཙམ་བཏགས་པའི་རྟ་ཕྱུགས་ར་ལུག་ལ་སོགས་ཀྱི་ཕྲུ་གུ་མ་སོས་པ་རྣམས་དང་། བང་མཛོད་ལ་འདྲེ་ཞུགས་པ་
དང་༑ སྣ་ཁྲག་དང་། ཐིག་ལེ་མ་ཆོད་པ་དང་། ཞོ་ཉེས། ཆང་ཉེས་རྣམས་ལ་སྔ་མ་བཞིན་བྱས་ནས་སྲུང་སྐད་བཏགས་པས་ཐུབ་པར་ཐེ་ཚོམ་མེད་དོ། །དྲུག་པ་གདོན་བགེགས་སྐྲོད་པར་འདོད་ན། བཙན་དུག་ནག་པོ། །གུ་གུལ་ནག་པོ། །ཤུ་དག་
ནག་པོ། །མུ་ཟི་ནག་པོ། །གླ་རྩི། ཤིང་ཀུན། ལྡོང་རོས། བ་བླ། ཕོ་རོག་གི་མགོ ཉ་སྤྲེ་བའི་མགོ ཤ་ཆེན། ཚིལ་ཆེན། སྲེ་མོང་གི་ཤ སྤྲེའུ འི་ཤ རྭ་གཞོབ། སྤྱང་ཁུའི་བྲུན། སེང་ལྡིང་། ཙནྡན། འཛིན་པ། ར་དུག་ས། ར་

རུ༑ གླང་རུ། རྟ་རྨིག་གསུམ་བསྲེགས་པའི་གཞོབ། རྡོ་དྲེག ཕག་ཚིལ། དྲི་ཆེན། དེ་རྣམས་སྦྱར་བ་ལ་རྩ་སྔགས་སྟོང་ཕྲག་གཅིག་དང་། ནད་པ་འདྲེ་ཅན་གྱི་འགབ་ལ་བདུག་གམ། བྱུག་གམ། བཏགས་ཀྱང་རུང་སྟེ་གནོད་པར་བྱེད་པའི་འདྲེ་
གདོན་རྣམས་ཀྱིས་དེ་དག་ནམ་མཁའ་ལྡིང་གི་རྒྱལ་པོར་མཐོང་ནས། དེའི་ཉེ་འཁོར་དང་ཕྱོགས་སུའང་ཉེ་བར་མི་ནུས་ཤིང་སོ་སོར་བྱེར་ཞིང་འབྲོས་པར་འགྱུར་རོ། །བདུན་པ་སྨྱོ་བ་འདུལ་བ་ལ་གཉིས། གང་གནོད་བརྟག་པ་དང་། དེ་བཅོས་པའོ།
དང་པོ་ནི། སེམས་ཉམས་ན་ཨ་ཝ་ངྷ་ཏིར་གདོན་ཞུགས་པ་སྟེ། མིག་ནམ་མཁའ་ལ་ལྟ་ཞིང་འབོད་ཀྱིན་འདུག་ན་རྒྱལ་པོ་ཡིན། ངུ་འབོད་བྱེད་ཀྱིན་འདུག་ན་མ་མོ་དང་སྲིན་མོ་ཡིན། སྐད་ངན་འདོན་ཀྱིན་འདུག་ན་འགོང་པོ་ཡིན། ལག་པ་ཐལ་མོ་སྦྱར་
ནས་འཛུམ་མུ་ལེ་འདུག་ན་བྱད་སྡིག་ཡིན། བྲེར་བྲེང་དུ་ངུ་ཞིང་དངངས་པ་འདུག་ན་ཐེའུ་རང་ཡིན། སྙིང་མི་དགའ་ཞིང་འདུག་ན་སྙིང་འཆུས་ཡིན། །རྣ་བ་ན་ཡིན་འདུག་ན་སྲིན་ནད་ཡིན། དྲག་ལ་ཐུང་ན་ལས་དབང་དང་རྣམ་སྨིན་ཡིན་ནོ། །གཉིས་པ་
ནི༑ དེ་དག་གང་ཡིན་ཡང་རུང་སྟེ། ཤ་ཆེན། ཚིལ་ཆེན། མུ་ཟི། གུ་གུལ་ནག་པོ། །སྦྲ་མ་ནག་པོ། །སྒོག་སྐྱ། མི་ལུད། ཁྱི་ལུད་རྣམས་སྦྱར་ཏེ་ཕྱེ་མའམ་རིལ་བུ་བྱས་ཏེ་བཅང་། རྩ་སྔགས་སྟོང་ཚོ་གཅིག་གདབ། རང་ཁྱུང་དུ་བསྒོམ། ནད་
པའི་སྙིང་གར་སྡིགས་མཛུབ་གཏད། གདོང་དུ་རྩ་སྔགས་བགྲངས་ལ་དྲག་ཏུ་བརྡེག ནད་པའི་སྲིན་མཛུབ་སྲད་བུ་ནག་པོས་བཅིང་། རྫས་ཀྱི་དུད་པས་སྣ་བུག་ནས་བདུག དེར་ཁོས་མི་བཟོད་པར་སྐད་ངན་འདོན། དེ་དུས་ཁོ་ལ་མིང་དྲིས། སྨྲས་ན་

༄༅། །མནའ་བསྒག་གོ །དེས་སངས་ཁྱེར་དུ་འགྲོའོ། །བརྒྱད་པ་འབྱུང་བ་ལྔའི་དྭངས་མའི་བཅུད་ལེན་ལ་གསུམ། རིལ་བུ་བྱ་བ། སྔགས་གདབ་པ། བསྟེན་པའི་ཐབས་སོ། །དང་པོ་ནི་སའི་དྭངས་མ་བོང་ང་ནག་པོ། །ཆུའི་
དྭངས་མ་དངུལ་ཆུ། མེའི་དྭངས་མ་མུ་ཟི་དམར་པོ། །རླུང་གི་དྭངས་མ་དྷ་དུ་ར། ནམ་མཁའི་དྭངས་མ་སྐྱ་རུ་ར་སྟེ། རྩ་བའི་སྨན་སྣ་ལྔ་ཆ་མཉམ། ཨ་རུ་ར་གདོང་ལྔའམ། གསེར་མདོག་གང་རུང་། ཤུ་དག་ནག་པོ། །ཤ་ཕོ་རུ་རྟ་སྟེ་ཡན་ལག་གི་
སྨན་གསུམ་ཆ་མཉམ། རྩ་བའི་སུམ་ཆ་ཡན་ལག་ལའང་བྱ། སོ་སོར་བཏག རྡོ་གཞོང་དུ་དངུལ་ཆུ་བླུག དེ་ལ་མུ་ཟི་ནག་པོ་གདབ། ཞིབ་པར་བཏག དེ་ནས་གཞན་རྣམས་ཀྱང་དེར་བླུག་ཅིང་ཞིབ་པར་བཏག བྱིས་པ་ལོ་བརྒྱད་པའི་དྲི་ཆུས་
བསྒྲིལ༑ རིལ་བུ་བྲ་རིལ་ཙམ་མང་དུ་བྱ། མཚལ་གྱི་ན་བཟའ་བསྐོན་པ་བྱུང་ན་བཟང་། མ་གྲུབ་ཀྱང་ཉེས་པ་མེད། དེ་པར་བུ་ལ་སོགས་པའི་སྣོད་གཙང་མར་བླུག བུད་མེད་དག་གིས་མི་རེག་པ་དང་། མིས་མི་མཐོང་བའི་སར་བཞག་གོ །གཉིས་པ་
ལ་གཉིས་སྒོམ་བཟླས་དང་གྲུབ་པའི་རྟགས་སོ། །དང་པོ་ནི། མཚམས་བསྡམ། རང་ཁྱུང་དུ་བསྒོམ། སྨྲ་བ་བཅད། རྩ་སྔགས་ཞག་བདུན་.བཟླས་ཏེ་རིལ་བུ་ལ་བཏབ། བཏབ། གཉིས་པ་ལ་རྟགས་དངོས་དང་། རྨི་རྟགས་སོ། །དང་པོ་ནི། ཆུ་གཙང་
ཕོར་གང་ཙམ་ལ་ཚད་དེ། སྟེང་དུ་བཞག་ན་སྟེང་དུ་སྡོད། འོག་ཏུ་བཞག་ན་འོག་ཏུ་སྡོད་པའོ། །གཉིས་པ་ནི། གོང་གི་གཞུང་དུ་བཤད་པ་རྣམས་སོ། །གསུམ་པ་རྟེན་བཅའ་ཐབས་ལ་གཉིས། རང་གི་ཟ་བ་དང་། གཞན་ལ་སྦྱིན་པའོ། །དང་པོ་

ནི༑ དེ་ལྟར་བསྒྲབས་པའི་རིལ་བུ་དེ་ནངས་མ་རེ་ལ་རང་གིས་རེ་རེ་ཟོས་ན་རང་སྲུང་བའི་མཆོག་ཏུ་འགྱུར་ཏེ། སྔར་ཡོད་ཀྱི་ནད་གདོན་ཐམས་ཅད་སོས་པ་དང་། ཕྱིན་ཆད་ཀྱི་དུག་རིགས་ནད་རིམས་གདོན་བགེགས་ཐམས་ཅད་ལས་ཐར་ཞིང་། ལུས་
གསོ་བའི་བཅུད་ལེན་གྱི་མཆོག་ཏུ་འགྱུར་རོ། །གཉིས་པ་ནི། དེ་ཉིད་སྨན་ལྟོ་དང་བསྟུན་ནས་རེ་རེའམ། གསུམ་གསུམ་མམ། ལྔའམ་བདུན་ཏེ་སྦྲུམ་མ་དང་། རྨ་གསར་ཚབ་ཆེན་མ་ཡིན་པའི་ནད་གདོན་ཐམས་ཅད་ལ་བྲེངས་པས་ཆོག་གོ །དེ་གཉིས་
ལའང་གཏོང་དགོས་བྱུང་ན་ཚོད་ཟིན་པར་བྱས་ལ་བཏང་། རིལ་བུ་ཇི་ལྟར་མང་ཡང་བདུན་ཡན་ཆད་ལས་མི་དགོས། རང་གཞན་གཉིས་ཀ་ལ་རིལ་བུའི་རྒྱབ་ཆོས་སུ་འདིའི་སྒོམ་བཟླས་མ་ཆགས་ཙམ་རེ་བྱུང་ན་བཟང་། མ་ལྕོགས་ཀྱང་ཉེས་པ་མེད་དོ། །
དགུ་པ་མཛེ་ནད་གསོ་བ་ལ་གཉིས། བརྟག་པ་དང་། བཅོས་པའོ། །དང་པོ་ལ་གསུམ། གཡན་པའི་རྟགས། མེ་དབལ་གྱི་རྟགས། འབྲུམ་བུའི་རྟགས་སོ། །དང་པོ་ནི། མི་འགྱུར་བར་གནས་པ་སྟེ། ཁབ་བཙུགས་ཀྱང་མི་ཚོར་བའི་ཤ་རོ་ལ་
སོགས་པའོ། །གཉིས་པ་ནི། ཁ་དོག་དམར་པོ་ལ་སོགས་པ་ཁོལ་བུར་འབྱུང་བ་དང་། སྐྲངས་པ་དང་། ཤ་འགུལ་བ་དང་། ཤ་མདོག་འགྱུར་བ་དང་། བས་བལྡགས་པ་ལ་སོགས་པའོ། །གསུམ་པ་ནི། ཆུ་བུར་དང་། ཤུ་འབྲུམ་དང་། རྨ་
འབྲས་ལ་སོགས་པ་སྟེ་ནང་དུ་མཛེ་ནད་བྱུང་བའི་རྟགས་སུ། ཕྱི་རུ་དེ་ལྟར་འབྱུང་སྟེ་གོ་སླའོ། །གཉིས་པ་བཅོས་པ་ལ་གཉིས། རྫས་བསྟེན་པ་དང་། སྒོམ་བཟླས་བྱ་བའོ། །དང་པོ་ནི། སྟག སྤྲེའུ། དྲེད། གླ་བ་བཞིའི་སྤུ་དང་། བྲུན་གང་རྙེད་སླ་

༄༅། །ངར་སྤུངས་པ་ལ་སྟེང་དུ་རྫ་ཕོར་རམ། ལྕགས་ཕུར་ལྟ་བུ་ཁ་སྦུབ་མཐའ་འདག་ཞལ་བྱས་ཏེ་དུ་བ་མི་འཆོར་བར་བྱ། འོག་ནས་མེ་བུས་ཏེ་ལེགས་པར་བསྲེགས་པའི་ཐལ་བ་དང་། ཡུངས་ཀར་བཏབ་པ་རླངས་ཚོས་པར་བྱས་
པ་བསྡོམས་ལ་བསྲེས། ཞིབ་པར་བཏག་མིའམ་རྨིག་པ་གཅིག་པའི་ཚིལ་བུས་རིལ་བུ་པྲ་རིལ་ཙམ་དང་། ལྡེ་གུ་མང་དུ་བྱ། རྩ་སྔགས་དང་འབྲེལ་པའི་འོག་གི་སྔགས་ཅི་འགྲུབ་གདབ། ཁེ་དུ་རིལ་བུ་བཏང་ཞིང་ཕྱིར་བྱུགས་པར་བྱས་ན། ཤ་
འགུལ༑ ཤ་ཁྲ། ཤ་ཁོལ། ཆུ་བུར། འབྲུམ་བུ། བས་བལྡགས། སྐྲངས། སྐྲན། རྨ་འབྲས་ཤུ་བ་ནད་རིམས། གནོད་བགེགས་ཐམས་ཅད་སངས་ཁྱེར་དུ་འགྲོའོ། །གཉིས་པ་ནི། དབེན་པར་མཚམས་བསྡམ། རང་ཁྱུང་དུ་བསྒོམ། སྨྲ་
བཅད་བྱ། རྩ་སྔགས་ལ། ཀཱ་ལ་རཀྵ་རྦད་རྦད། སོད་སོད། ཕྱུང་ཕྱུང་། ཤིག་ཤིག སྤུ་གྲིས་ཟུང་ཟུང་། ལྕགས་ཀྱི་སྡེར་མོས་གནོད་བྱེད་འབྱུང་པོའི་སྙིང་ལ་ཟུང་ཟུང་། ནཱ་ག་བྱེར་ཡ་སོད། ནཱ་ག་བྱེ་མ་ལིང་སོད། ཅེས་པ་བཏགས་ལ་རྩ་བའི་
སྔགས་སླར་དྲག་ཏུ་སོང་སོང་བསྒྲབ་ཅིང་བཟླའོ། །སྒྲུབ་རྫས་སྔགས་གཉིས་ཀ་སྦྲེལ་ན་མཆོག་ཏུ་བཟང་། དེ་ལྟར་བྱས་པས་མཛེ་ནད་ལ་སོགས་པའི་ནད་གདོན་ཐམས་ཅད་ལ་ཐེ་ཚོམ་མེད་དོ། །སྤྱིར་འདི་ལ་ཁྱད་པར་ཅན་གྱི་ལས་ཚོགས་སུམ་ཅུ་རྩ་གཉིས་
ཡོད་ནའང་། དེ་དག་ཐམས་ཅད་ཀྱི་རྫས་དང་། བྱེད་ཐབས་རྣམས་དེ་དག་གི་དེ་ཙམ་ལས་མ་དྲན་ཡང་ཆེར་མི་ལྟོ་སྟེ། གོང་འོག་གི་མན་ངག་འདི་དག་ཏུ་དེ་དག་གི་དོན་མ་ལུས་པ་འདུས་པ་ཉིད་ཡིན་གསུང་། གསུམ་པ་སྤྱི་འགྲོའི་ལས་སྦྱོར་ནི། གཟའ་

ནད༑ མཛེ་ནད། ཀླུ་ནད། གཉན་ནད། གདོན་ནད། དུག་ནད། ཡམས་ནད། རིམས་ནད། འགོ་ནད། གཅོང་.ལྟོག་ནད་ནད། གག་པ། དྲེག འབྲུམ་བུ། ཤ་རོ། །ཤ་འགུལ། བས་བལྡགས། གཡན་པ། སྐྲངས། སྐྲན། སྐྱ་
རྦབ༑ འབྲས། ཤུ་བ། རྨ་གསར། གཅན་གཟན། ཁྱི་སྨྱོན། སྦལ་སྦྲུལ། སྡིག་པ། སྲེ་མོང་། སྡོམ། འབུ་སྲིན་གྱིས་སོ་བཏབ་པ། མཛོ་རྟའི་རྒྱབ་ཆད་པ། ཕོལ་མིག་མེ་དབལ། གཞང་འབྲུམ། ཁྱི་འབྲུམ། གོས་འབྲུམ། འབྲུམ་པ་
དཀར་ནག དམར་སིབ། རྒྱ་རྡོ། རྒྱ་ནད། ཚད་པ། ལོང་བ། བདུན་དྲུག་ཆམ་པ། བལ་ནད། དམུ་ཆུ། ཤ་སེར། མིག་སེར། རྒྱལ་པོ། །བཙན། ཐེའུ་རང་། ཕོ་འདྲེ། གནས་ཁང་མཁར་དང་བང་མཛོད་ལ་འདྲེ་ཞུགས་པ། རྟ་
ཕྱུགས་ལ་འདྲེ་ཞུགས་པ། སྲིའུ། བེའུ་ལ་གནོད་པ་དང་། ཕྱུགས་ཀྱི་གློ་དང་། གོར་དང་། ཁ་ཚ། ར་ལུག་གི་འགབ་ནད་རྡོ་དང་། འབྲུམ་པ་ལ་སོགས་པ་དང་། སྲིན་པོ་དང་། གནོད་སྦྱིན་དང་། མཁའ་འགྲོ་དང་། མཁའ་འགྲོ་མ་སྟེ་མདོར་ན་
གདོན་གྱི་རིགས་གང་ཡིན་པ་ཐམས་ཅད་ལ་རབ་རང་རང་ལ་ཕན་པའི་རྫས་དང་། སྨན་རྙེད་ན་དེ་དག་གི་སྦྱོར་བ་གཞན་དང་མཐུན་པར་བྱ་ཁྱུང་གི་བསྒོམ་བཟླས་བྱས། རྫས་སྨན་ལ་སྔགས་བཏབ། དེ་བྱས་ན་མཆོག་ཏུ་བཟང་། མ་རྙེད་ནའང་ལྷ་
བསྒོམ༑ སྔགས་བཟླ། ཆུ་གཙང་དང་ན་སར་སྔགས་བཏབ། སྔགས་ཆུ་སྦྱིན། དེས་ཕན་པར་ཐེ་ཚོམ་མེད་དོ། །དེ་ལྟར་བསྙེན་སྒྲུབ་ལས་གསུམ་གྱི་སྒོ་ནས་ཉམས་སུ་བླངས་པས་གནས་སྐབས་སུ་གདོན་གྱི་གནོད་པ་ཐམས་ཅད་ལས་ཐར་

༄༅། ཞིང་། མཐར་ཐུགས་སངས་རྒྱས་ཐོབ་པར་འགྱུར་བའོ། །གསེར་མིག་མན་ངག་ཡེ་ཤེས་ཆེན་པོ། །ཉམས་ལེན་འཐོར་རླུང་ཆེན་པོས་བསྐུལ་ནས། །དུག་གསུམ་འབྱུང་པོའི་ཚེར་སྐམ་རི་བོ། །སྐད་ཅིག་ཉིད་ལ་ཐལ་བར་
རློག་ངེས། །གནམ་ལྕགས་ཁྱུང་ནག་མན་ངག་གསེར་གྱི་ཆར། །འགྲོ་ཚོགས་ཞིང་སའི་ཕུན་ཚོགས་དཔལ་བསྐྱེད་ཕྱིར། །བླ་མའི་ཐུགས་རྗེའི་སྤྲིན་ཕུང་འཁྲིགས་པ་ལས། །དཔལ་ལྡན་གྲགས་པ་ཀླ་དབང་བདག་གིས་ཕབ། །རྡོ་རྗེ་ནམ་མཁའ་ལྡིང་
གསེར་མིག་འཁྱིལ་པ་འབྱུང་པོ་འུར་འདེད་ཀྱི་མན་ངག སྙན་ནས་སྙན་དུ་བརྒྱུད་པ་ཆོས་རྗེ་ས་སྐྱ་པ་ཡབ་སྲས་ཀྱི་བཅུད་ལེན་དམ་པར་གྱུར་པ། བླ་མ་དམ་པའི་གསུང་ལ་ཇི་ལྟར་བྱོན་པ་བཞིན་དུ་ཤར་སྦུ་ཆུ་བ་དཔལ་ལྡན་གྲགས་པས་མ་སྦས་པར་གསལ་
L87
པོར་ཡི་གེར་བཀོད་པ་རེ་ཞིག་རྫོགས་སོ།། ༈ །།གནམ་ལྕགས་ཁྱུང་ནག་ནམ་མཁའ་ལྡིང་གསེར་མིག་འཁྱིལ་པའི་སྒྲུབ་ཐབས་རྗེས་གནང་གསལ་བའི་སྒྲོན་མེ་བཞུགས། ན་མོ་གུ་རུ་བཛྲ་ག་རུ་ཌཱ་ཡ། འདིར་ཁྱུང་ནག་གི་རྗེས་གནང་བྱ་ཚུལ་གྱི་ཆོ་
ག་ལ། སྦྱོར་དངོས་རྗེས་གསུམ་ལས། དང་པོ་གནས་དབེན་པར་མཎྜ་ལར་དྲི་བཟང་གིས་ཐིག་ལེ་བྱས་ཏེ། འབྲས་སོགས་ཀྱི་ཚོམ་བུ་གཉིས་བཀོད་པའི་མཐར། དབང་ལྡན་དུ་མཚམས་འཛིན་གྱི་མེ་ཏོག་སོགས་ཆུ་གཉིས་ཉེར་སྤྱོད་ཕྱོགས་མཚམས་སུ་
བཤམས་པའི་མདུན་དུ་ཆངས་བུ་ལྔའམ་ཟླུམ་གཏོར་གཅིག་བཤམ། སློབ་དཔོན་གྱི་མདུན་དུ་རྡོར་དྲིལ་མེ་ཏོག་སོགས་མཐོང་བ་བརྒྱུད་པའི་ཕྱག་ལེན་ལྟར་བྱའོ། །གཉིས་པ་ནི་སློབ་དཔོན་གྱིས་མཆོད་པ་རྣམས། ༀ་ཨ་མྲྀ་ཏེ་ཧཱུཾ་ཕཊ་ཀྱིས་བསང་། སྭ་བྷཱ་

ཝ་སོགས་ཀྱིས་སྦྱང་། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་
མེ༑ དྲི་མཆོག ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། སོ་སོའི་ཕྱག་རྒྱ་བྱ་ཞིང་། ཨོཾ་བཛྲ་ཨཉྙཾ་སྭཱ་ཧཱ། ཨོཾ་བཛྲ་པཱ་ཏྱཾ་སྭཱ་ཧཱ། ཨོཾ་བཛྲ་པུཥྤ་སྭཱ་ཧཱ། ཞེས་སོགས་ནས། ཨོཾ་བཛྲ་ཤབྡ་སྭཱ་
ཧཱ༑ མཐར་རོལ་མོ་དཀྲོལ་ཏེ། ཨོྃ་བཛྲ་དྷརྨ་ར་ཎི་སོགས་ལན་གསུམ་གྱིས་བྱིན་དབབ་བོ། །བདག་དང་འགྲོ་བ་སོགས་ཀྱིས་སྐྱབས་འགྲོ་ཅི་ནུས་དང་། བླ་མ་དང་དཀོན་མཆོག་སོགས་ཀྱིས་གསོལ་བ་བཏབ། སེམས་ཅན་ཐམས་ཅད་ཀྱི་དོན་དུ་རྫོགས་
པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྡོ་རྗེ་ནམ་མཁའ་ལྡིང་གི་སྒོམ་བཟླས་ཉམས་སུ་བླང་བར་བགྱིའོ། །ཞེས་ལན་གསུམ་བརྗོད། ཚད་མེད་བཞི་བསྒོམ། སྭ་བྷཱ་ཝས་ཆོས་ཐམས་ཅད་སྟོང་པར་བསྒོམ། སྟོང་བའི་ངང་ལས་ནམ་
མཁའི་དཀྱིལ་དུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན། དེའི་སྟེང་དུ་ཝཾ་ལས་ཆུའི་དཀྱིལ་འཁོར་ཟླུམ་པོ་རྦ་རླབས་དུ་མ་འཁྲུགས་པ་ལས་ལྦུ་བའི་ཕུང་པོ་དཔག་ཏུ་མེད་པ་འཁྲིགས་པ་དེ་དག་གཅིག་ཏུ་བསྡུས་པ་ལས་ལྦུ་པའི་ཕུང་པོ་ཆེན་པོ་
ལཾ་གྱིས་མཚན་པ་གཅིག་ཏུ་གྱུར། དེ་རླུང་གིས་དཀྲུགས་ནས་ཡོངས་སུ་གྱུར་པ་ལས། རྒྱ་མཚོ་ཆེན་པོའི་སྟེང་དུ་སའི་དཀྱིལ་འཁོར་གྱི་རང་བཞིན་གསེར་གྱི་མིག་མངས་རིས་ཀྱི་དྲྭ་བ་གྲུ་བཞི་པས་སྦྲེལ་བ། དེའི་སྟེང་དུ་ནམ་མཁའི་མདོག་ཅན་གྱི་ཡི་གེ་ཀྵི་

༄༅། །སྔོན་པོ། །དེ་ལས་འོད་ཟེར་དཔག་ཏུ་མེད་པ་འཕྲོས་པས་འཇིག་རྟེན་གྱི་ཁམས་ཐམས་ཅད་ཁྱབ། སེམས་ཅན་ཐམས་ཅད་ཀྱི་ཀླ་དང་ས་བདག་ལ་སོགས་པའི་གནོད་པ་ཐམས་ཅད་.གཞོབ་ཐུལ་གྱིས་བསྲེགས་ནས། ཞེས་ཀྱང་འདུག ཞི་
བར་བྱས། སངས་རྒྱས་ཀྱི་ཐུགས་རྒྱུད་བསྐུལ། མཁྱེན་བརྩེ་དང་ནུས་སྟོབས་ཐམས་ཅད་འོད་ཟེར་སྔོན་པོའི་རྣམ་པར་བསྡུས། ཡི་གེ་ཀླྀ་ལ་ཐིམ། དེ་ཡོངས་སུ་གྱུར་པ་ལས། རང་ཉིད་རྡོ་རྗེ་ནམ་མཁའ་ལྡིང་གི་རྒྱལ་པོ་གསེར་མིག་འཁྱིལ་པ་ཞལ་
གཅིག་ཕྱག་གཉིས། ཕྱག་གཡོན་པས་ཐུགས་ཀར་སོར་མོ་ལྔ་གདེངས་པའི་མཐེ་བོང་ལ་སོགས་པའི་སོར་མོ་ལྔ་ལ་རིམ་པ་བཞིན། ༀ་པཀྵི་སྭ་ཧཱ་ལས་ཀླུ་ལྔ་འདུལ་བའི་ཁྱུང་དཀར་པོ། །དམར་པོ། །སྔོན་པོ། །སེར་པོ། །ལྗང་གུ་སྟེ་ལྔས་ཀླུ་རྒྱལ་
རིགས༑ རྗེའུའི་རིགས། ཁྱབ་བྱེད་རིགས་ལྡན། བྲམ་ཟེའི་རིགས། གདོལ་པ། དམངས་རིགས་ཀྱི་ངོ་བོ་སྦྲལ་དཀར་པོ། །དམར་པོ། །སྔོན་པོ། །སེར་པོ། །ལྗང་གུ་གཉིས་གཉིས་ཀྱི་སྐེད་པ་ནས་བཅངས་ཏེ་འཕྱར་ཐབས་སུ་འཛིན་པ། མགོ་བོ་
བསྣོལ་མ་གཉིས་གཉིས་ཞལ་དུ་གསོལ་ཞིང་། མཇུག་མ་བསྣོལ་མ་གཉིས་ཞབས་ཀྱིས་མནན་པ། སྐུ་མདོག་སྔོན་པོ་ནམ་མཁའི་མདོག་ཅན། རྭ་དང་མཆུ་སྡེར་ཐམས་ཅད་གནམ་ལྕགས་ལས་གྲུབ་པ། སྤྱན་གསུམ་ཉི་མ་ལྟར་འབར་ཞིང་འཁྱིལ་
པ༑ ཕྱག་གཡས་ཀླུ་ཡི་རྒྱལ་པོ་ཆུ་བདག་སྔོན་པོ་ཞལ་གཅིག་ཕྱག་གཉིས་པ། སྟོད་ལྷའི་ལུས་ཅན་སྨད་སྦྲུལ་མཇུག་ཏུ་གནས་པ། ཐུགས་ཀར་ཐལ་མོ་སྦྱར་བ། སྦྲུལ་མགོའི་གདེངས་ཀ་བདུན་དང་ལྡན་པ། ནོར་བུ་རིན་པོ་ཆེས་བརྒྱན་པའི་སྐེད་པ་ནས་

འཕྱར་ཐབས་སུ་འཛིན་པ། མཇུག་མ་ཞབས་གཉིས་ཀྱིས་མནན་པ། སྒྲོ་དང་སྤུ་ཐུང་ཐམས་ཅད་གནམ་ལྕགས་ཀྱི་རལ་གྲི་དང་སྤུ་གྲི་འབར་བས་གཏམས་པ། སྐུ་ལ་རིན་པོ་ཆེའི་རྒྱན་དང་རྭ་བར་ན་ཡིད་བཞིན་གྱི་ནོར་བུ། དབུའི་གནས་ལྔར་གསེར་གྱི་
འཁོར་ལོ་ལྔས་བརྒྱན་པ། བསྐལ་པའི་མེ་ལྟ་བུའི་ཡེ་ཤེས་ཀྱི་མེ་འབར་བའི་དབུས་ན་བཞེངས་པ། སྐུ་ལས་སྤྲུལ་པའི་ཕོ་ཉ་དང་སྤྲུལ་པའི་ཚོགས་དཔག་ཏུ་མེད་པ་འཕྲོ་པས་གནོད་བྱེད་ཐམས་ཅད་གཞོབ་ཐུ་ལུ་ལུ་བསྲེགས་པ། ཐུགས་ཀར་ཡི་གེ་ཀྱྀ་སྔོན་
པོས་མཚན་པར་བསྒོམ། ཐུགས་ཀའི་ཀྵི་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཐུབ་པ་འཁོར་བཅས་སྤྱན་དྲངས། བདག་གི་སྤྱི་གཙུག་འཁོར་ལོའི་སྟེང་དུ་བཞུགས་པ་གྱུར་པར་བསྒོམ། རང་ཉིད་ལྷའི་ང་རྒྱལ་བརྟན་པར་བསྒོམས་ནས། རྩ་
སྔགས་ཚར་གཅིག་བརྗོད་པས་བྱིན་གྱིས་བརླབ་བོ། །དེ་ནས་མདུན་གྱི་ནམ་མཁར་རང་གིས་བསྒོམས་པ་ལྟ་བུའི་ཁྱུང་གསལ་བཏབ་ལ། འོག་ནས་འབྱུང་བའི་ཆོ་གས་དངོས་སམ་ཡིད་ཀྱིས་ཆངས་བུ་འབུལ། སྔགས་བཟླ་བ་ནི། བསྐྱེད་རིམ་ཉིད་ལ་
དམིགས་པ་གཏད་དེ། ཨོཾ་པཀྵི་རཱ་ཛ་ན་མོ་ག་རུ་ཌཱ། ཨེ་བྷ་སརྦ་ནཱ་ག་བྷ་ཡ་ཀ་ར། སརྦ་བི་ས་ན་ཧཱུཾ་ཕཊ། ཨོཾ་པཀྵི་སྭཱ་ཧཱ། པཀྵི་ༀ་སྭཱ་ཧཱ། ཀྵི་པ་ཨོཾ་སྭཱ་ཧཱ། སྭཱ་པ་ཨོཾ་ཧཱ་ཀྵི། ཧཱ་པ་ཨོཾ་སྭཱ་ཀྵི། འདིའི་བསྙེན་པ་བྱེད་ན་འབུམ་ཕྲག་གསུམ་བཟླའོ། །
ཞེས་མི་ཚིག་གིས་བར་མ་ཆོད་པར་ཅི་ནུས་བཟླས་ལ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་བྱིན་གྱི་རླབས་ཀྱིས། བདག་གིས་སེམས་ཅན་ཐམས་ཅད་ཀྱི་དོན་དུ་རྡོ་རྗེ་ཁྱུང་གི་གོ་འཕང་ཚེ་འདི་ཉིད་ལ་ཐོབ་

ཝི--————————
༄༅། །པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་སྟེ་བསྔོ་སྨོན་བྱའོ། །བདག་བསྐྱེད་རྐྱང་པ་ཉམས་སུ་ལེན་ན་སྐྱབས་འགྲོ་ནས་འདིའི་བར་བྱའོ། །མདུན་བསྐྱེད་བསྒྲུབ་པ་ནི། ཚོམ་བུ་བསང་སྦྱང་། སྟོང་པའི་ངང་
ལས་ནམ་མཁའི་དཀྱིལ་དུ་སོགས་ནས། སྤྱི་གཙུག་འཁོར་ལོའི་སྟེང་དུ་བཞུགས་པར་གྱུར། བདག་མདུན་གྱི་ཁྱད་པར་ཙམ་མ་གཏོགས་སྒྲུབ་ཐབས་ལྟར་བསྐྱེད། མཆོད་པ་བསང་སྦྱང་བྱིན་གྱིས་བརླབ། འདིར་དྷརྨཱ་ར་ཎི་མི་དགོས། དེ་ནས་པཀྵི་རཱ་ཛ་
རེ་རེ་འགོར་སྦྱར་བའི་ཨཉྙཾ་ནས་ཤབྡའི་བར་དང་། དྷརྨཱ་ར་ཎི་རོལ་མོ་དང་བཅས་པས་མཆོད། རྒྱལ་བའི་རྣམ་འཕྲུལ་མཁའ་ལྡིང་ཁྱོད། །ཁ་དོག་ལྔ་ཡི་ཁྱུང་སྤྲུལ་བྱེད། །བདུད་ཚོགས་ཀུན་འཇོམས་འདོད་པ་སྒྲུབ། །དངོས་གྲུབ་ཀུན་སྩོལ་ཁྱོད་ཕྱག་
འཚལ༑ །ཞེས་པས་བསྟོད། ཆངས་བུ་ཆུ་གཙང་གིས་བྲན། ཨོཾ་ཨཱཿ ཧཱུྃ་གི་བྱིན་གྱིས་བརླབས་ལ། རྩ་སྔགས་བདུན་ནམ་གསུམ་གང་རུང་གིས་ཕུལ། ཨོཾ་པཀྵི་རཱ་ཛ་ལན་གཅིག་སྔོན་དུ་འགྲོ་བའི་ཨཉྙཾ་ནས་ཤབྡའི་བར་གྱིས་མཆོད། རྒྱལ་བའི་སོགས་
ཀྱིས་བསྟོད་ལ། བཅོམ་ལྡན་འདས་ཁྲོ་བོའི་རྒྱལ་པོ་མཁའ་ལྡིང་གསེར་མིག་འཁྱིལ་པས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཁྱད་པར་དུ་ཡང་ཀླུ་གཉན་ས་བདག་ལ་སོགས་པའི་ནད་གདོན་
ཉེར་འཚེ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ། མདུན་བསྐྱེད་ལ་དམིགས་པའི་བཟླས་པ་ཅི་ནུས་བྱས་ལ་གསོལ་བ་བཏབ་བོ། །རྨོར་ཆེན་རིན་པོ་ཆེའི་ཡིག་ཆར། བར་འདིར་བུམ་བསྐྱེད་སྤྱི་ལྟར་གྱི་ཆོ་གས་བསྒྲུབས་ནས། རྗེས་གནང་གི་

སྐབས༑ སྐུ་བསྐྱེད་བསྟིམ་གྱི་རྗེས་དབང་ལྷ་སྤྱན་དྲང་། དབང་བསྐུར་སྤྱི་ལྟར་ལ། རིགས་བདག་ཤཱཀྱ་ཐུབ་པས་རྒྱས་གདབ་པར་མཛད་སྣང་ངོ་། དེ་ནས་སློབ་མ་རྣམས་ཁྲུས་བྱས། མེ་ཏོག་བཀྱེ་བསྡུ་སོགས་གྲུབ་རྗེས། སློབ་དཔོན་གྱིས་སེམས་བསྐྱེད་གསལ་བཏབ། སྐབས་སུ་གང་བབས་
ཀྱི་བཤད་པ་ཅི་རིགས་པས་དད་པ་དང་ངེས་ཤེས་ལ་སོགས་པའི་བློ་བསྐྱེད་ལ། འདིར་གནམ་ལྕགས་ཁྱུང་ནག་ནམ་མཁའ་ལྡིང་གསེར་མིག་འཁྱིལ་པའི་རྗེས་སུ་གནང་བ་བསྒྲུབ་པ་ལ། སློབ་དཔོན་གྱིས་བགྱི་བར་འོས་པ་རྣམས་གྲུབ་ནས་ཁྱེད་རང་རྣམས་ཀྱི་
ངོ་སྐལ་དུ་གྱུར་པ་ལ། ཐོག་མར་སློབ་དཔོན་ལ་ཁྲོ་བོའི་དབང་པོ་མཁའ་ལྡིང་གསེར་མིག་འཁྱིལ་པ་དངོས་ཡིན་སྙམ་པའི་མོས་གུས་དང་ལྡན་པའི་སྒོ་ནས་རྗེས་སུ་གནང་བ་ཞུ་བའི་ཡོན་དུ་མཎྜལ་འབུལ་བར་ཞུ། དེ་ལྟར་མཎྜལ་ཕུལ་ནས་གསོལ་བ་འདེབས་
པ་འདིའི་རྗེས་ཟློས་ལན་གསུམ་མཛོད། རྡོ་རྗེ་འཛིན་པ་དགོངས་སུ་སོགས་ནས་སྩལ་དུ་གསོལ། ཞེས་གསོལ་བ་བཏབ་ནས་རྒྱུད་དག་པར་བྱ་བའི་སླད་དུ་དམིགས་པ་འདི་བཞིན་མཛོད། མདུན་གྱི་ནམ་མཁར་བླ་མ་དང་གཉིས་སུ་མེད་པའི་རྡོ་རྗེ་ཁྱུང་ལ་
སངས་རྒྱས་བྱང་སེམས་ཐམས་ཅད་ཀྱིས་བསྐོར་བ་མངོན་སུམ་ལྟ་བུར་བཞུགས་པར་མོས་པ་བྱས་ལ། དེ་དག་གི་སྤྱན་སྔར་བདག་གཞན་གྱིས་ཚེ་ཐོག་མ་མེད་པ་ནས་བསགས་པའི་སྡིག་པ་བཤགས་པ་ལ་སོགས་ཡན་ལག་བདུན་པ་བགྱི་སྙམ་པས་འདིའི་
རྗེས་ཟློས་མཛོད། དཀོན་མཆོག་གསུམ་ལ་སོགས་ནས། འགྲུབ་པར་ཤོག ལན་གསུམ། ཞེས་རྒྱུད་དག་པར་བྱས་ནས། ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་སོགས་

།ནས། བདག་ལ་རྡོ་རྗེ་ནམ་མཁའ་ལྡིང་གི་སྐུ་སོགས་སྤྱི་དང་འདྲ། ཞེས་པ་རྣམས་རྗེས་གནང་གི་སྔོན་འགྲོ་ཡིན། དངོས་གཞི་ལ། སྐུའི་རྗེས་སུ་གནང་བའི་སླད་དུ་དམིགས་པ་འདི་བཞིན་དུ་མཛོད། ཨོཾ་སྭ་བྷཱ་ཝ་སོགས་༄༅།
ནས་ཧམ། ཞེས་བརྗོད་པས་ཁྱེད་རང་གི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་རྣམ་སྨིན་གདོས་བཅས་ཤ་ཁྲག་གིས་བསྡུས་པའི་ཕུང་ཁམས་སྐྱེ་མཆེད་ཐམས་ཅད་རང་བཞིན་གྱིས་མ་དམིགས་པའི་སྟོང་ཉིད་འོད་
གསལ་ནམ་མཁའ་ལྟ་བུའི་ངང་ལས་ནམ་མཁའི་དཀྱིལ་དུ་སོགས་ནས། བཞུགས་པར་གྱུར་གྱི་བར་གོང་བཞིན་སློབ་མ་ལྷར་བསྐྱེད་ནས། སློབ་དཔོན་ལ་ཡང་ཁྱེད་རང་གིས་བསྒོམས་པ་དེ་ལྟ་བུ་དངོས་ཡིན་སྙམ་པའི་མོས་གུས་མཛད་པའི་རྐྱེན་གྱིས་སློབ་
བཅུ་གཅིག་
དཔོན་གྱི་ཐུགས་ཀ་ནས་འོད་ཟེར་འཕྲོས་པས། མདུན་བསྐྱེད་དང་ཕྱོགས་བཅུའི་སངས་རྒྱས་བྱང་ཆུབ་སེམས་དཔའ། དཔའ་བོ་དང་རྣལ་འབྱོར་མ་ཁྲོ་བོ་དང་ཁྲོ་མོའི་ཚོགས་དང་བཅས་པ་རྣམས་ཀྱི་ཐུགས་ཀར་ཕོག་པས་དེ་ཐམས་ཅད་ཀྱི་རྒྱུད་བསྐུལ་
ཏེ༑ ཐུགས་ཀ་ནས་རྡོ་རྗེ་ནམ་མཁའ་ལྡིང་གི་སྐྲ་ཆེ་བ་རི་རབ་ཙམ། ཆུང་བ་རྡུལ་ཕྲན་ཙམ། ཚད་མེད། གྲངས་མེད། དཔག་ཏུ་མེད་པ་སྤྱན་དྲངས་ཏེ་ཁྱེད་རང་གི་ལུས་ལ་ཐིམ་པའི་མོས་པ་མཛོད། ཅེས་རོལ་མོ་བྱ་ཞིང་གུ་གུལ་གྱིས་བདུག སྔགས་ཀྱི་
མཐར་ཨོཾ་བཛྲ་ཨཱ་ཝེ་ཤ་ཡ་ཨཿ ཨཱཿ ཛཿ ཧཱུཾ་བཾ་ཧོཿ ཞེས་བརྗོད་པས་རྡོ་རྗེ་ནམ་མཁའ་ལྡིང་གི་སྐུའི་རྗེས་གནང་ཐོབ། ལུས་ཀྱི་བར་ཆད་ཐམས་ཅད་ཞི་བར་བྱས། ལུས་རྡོ་རྗེ་ཁྱུང་གི་སྐུ་དང་དབྱེར་མེད་དུ་བྱིན་གྱིས་བརླབས་སྙམ་དུ་མོས་པ་

མཛོད༑ གསུང་གི་རྗེས་སུ་གནང་བའི་སླད་དུ་དམིགས་པ་འདི་བཞིན་མཛོད། ཁྱེད་རང་གི་ཐུགས་ཀར་ཀྱྀ་སྔོན་པོ་གསལ་བཏབ་སྟེ། སློབ་དཔོན་ལ་མོས་གུས་བྱས་པས་སློབ་དཔོན་གྱི་ཐུགས་ཀའི་ས་བོན་ལས་སྔགས་ཕྲེང་གཉིས་པ་མར་མེ་གཉིས་ཆད་ཀྱི་
ཚུལ་དུ་བྱུང་སྟེ་ཞལ་ནས་ཐོན། ཁྱེད་རང་གི་ཞལ་དུ་ཞུགས། ཐུགས་ཀའི་ས་བོན་ལ་ཐིམ་པར་མོས་ལ། མེ་ཏོག་དང་བཅས་པའི་ཐལ་མོ་སྦྱར་ལ་སྔགས་འདིའི་རྗེས་ཟློས་མཛོད་བྱས་ལ་རྩ་སྔགས་ཀྱི་རྗེས་ཟློས་ལན་གསུམ་བྱེད་དུ་བཅུག དེ་ལྟར་བྱས་པས་
དང་པོས་སོགས་སྤྱི་དང་འདྲ། སློབ་དཔོན་ལ་དྲིན་ལན་སྤྱི་དང་འདྲ། མཐར་རྡོ་རྗེ་སློབ་མ་འདིའི་རྒྱུད་ལ་རྡོ་རྗེ་ཁྱུང་གི་བྱིན་རླབས་འཇུག་པར་གྱུར་ཅིག དེས་རྡོ་རྗེ་ཁྱུང་གི་གསུང་གི་སོགས་གོང་དང་འདྲ། ཐུགས་ཀྱི་རྗེས་གནང་ནི། དཔལ་གསང་བ་
འདུས་པ་རྩ་བའི་རྒྱུད་ལས། དངོས་པོ་མེད་པ་སོགས་ནས་མེད་པའོ། །ཞེས་གསུངས་ཏེ། དེའི་དོན་ཁྱེད་རང་ལྷ་སྐུ་ཞལ་ཕྱག་གི་རྣམ་པར་སྣང་ཙམ། རང་བཞིན་མེད་པར་མེ་ལོང་ནང་གི་གཟུགས་བརྙན་ལྟ་བུ་དེ་ཉིད་ལ་ཡིད་ཆེར་གཏད་པ་ལ་བརྟེན་
ནས༑ ལྷ་སྐུ་གདན་དང་བཅས་པ་འོད་ཟེར་འཇའ་ཚོན་ལྟ་བུའི་ཚུལ་དུ་སྟེམ་གྱིས་ཞུ་སྟེ། ཐུགས་ཀའི་ས་བོན་ལ་ཐིམ་ཞིང་། དེ་ཡང་ཇེ་ཆུང་ཇེ་ཕྲར་གྱུར་ནས་ནམ་མཁའ་ལ་འཇའ་ཡལ་བ་བཞིན་དུ་རང་ཡལ་དུ་ཡལ་གྱིས་ཡལ་བ་ལ་བརྟེན་ནས། གཟུང་
འཛིན་གཉིས་སྣང་གིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་ཉིད་འོད་གསལ་སྤྲོས་པའི་མཐའ་ཐམས་ཅད་དང་བྲལ་བའི་ནམ་མཁའི་མཚན་ཉིད་ཅན་རྒྱུད་ལ་སྐྱེས་པའི་མོས་པ་མཛོད། སྤྲོ་ན་མེ་ཏོག་གཏོར། བཅོམ་ལྡན་འདི་ལ་

༄༅། །སོགས་ནས། གཉིས་སུ་མེད་པའི་ཡེ་ཤེས་ཀྱི་བྱིན་རླབས་འཇུག་པར་གྱུར་ཅིག་ཅེས་བརྗོད། དེས་རྡོ་རྗེ་ཁྱུང་གི་ཐུགས་ཀྱི་རྗེས་གནང་ཐོབ། སེམས་ཀྱི་བར་ཆད་སོགས་རིགས་འགྲེ། དེས་རྗེས་གནང་གི་དངོས་གཞི་གྲུབ་
ནས༑ ཞེས་བརྡ་སྤྲད། སྒྲུབ་ཐབས་ལས་ཚོགས་དང་བཅས་པ་བླ་མ་དཔལ་ལྡན་གྲགས་ཀྱིས་མཛད་པའི་ལུང་བྱ། དེ་ནས་ཁས་བླངས་པའི་དམ་ཚིག་དང་སྡོམ་པ་ལ་བསྲུང་བསྡོམ་བགྱི་སྙམ་པས་འདིའི་རྗེས་ཟློས་མཛོད། གཙོ་བོས་སོགས། གཏང་
རག་ཏུ་མཎྜལ་ཕུལ། ལུས་ལོངས་སྤྱོད་དང་བཅས་པ་ཕུལ་ན་ཆ་ཤས་ནས་ལོངས་སྤྱད་དུ་གསོལ་སྙམ་པས། དེང་ནས་སོགས། མདུན་བསྐྱེད་ལ་མཆོད་བསྟོད། དངོས་གྲུབ་བླང་། བཟོད་པར་གསོལ་ཏེ་གཤེགས་སུ་གསོལ། དམ་ཚིག་པ་རང་ལ་
བསྡུས་ནས་དགེ་བ་བསྔོ་ཞིང་བཀྲ་ཤིས་བྱའོ། །དེ་ལྟར་ཁྲོ་རྒྱལ་མཁའ་ལྡིང་གི །སྒྲུབ་ཐབས་རྗེས་གནང་ཆོ་གར་བཅས། །མཁྱེན་ལྡན་ཨ་གཉན་དུས་འཁོར་བས། །བསྐུལ་ནས་བུདྡྷ་ལང༵ས་སྦྱར། །ནོངས་པ་བཤགས་ཤིང་འབད་པའི་དགེས། །འགྲོ་
བའྀ་ནད་གདོན་ཉེར་འཚེའི་ཚོགས། །འཇོམས་པའི་མཐུ་ལྡན་སྟོབས་བཅུ་པའི། །ཉི་མ་སྲིད་འདིར་གསལ་གྱུར་ཅིག །བསྙེན་སྒྲུབ་ལས་ཚོགས་ཀྱི་སྒོ་ནས་རང་གཞན་གྱི་དོན་སྒྲུབ་ཚུལ་སྒྲུབ་ཐབས་ལས་ཚོགས་དང་བཅས་པའི་ཡི་གེ་རྙིང་པ་ལས་ཤེས་པར་
བྱའོ། །བཀྲ་ཤིས།། ༈ །།ཁྱུང་ནག་གི་གཏོར་མའི་གསལ་བྱེད་བཞུགས། ཁྱུང་གི་ཆངས་བུ་འབུལ་བའི་མཚམས་སྒྲུབ་ཐབས་སུ་གསལ་བ་བཞིན་ལ། ཆངས་བུ་ཨོཾ་ཨཱཿ ཧཱུྃལན་གསུམ་གྱི་བྱིན་གྱིས་བརླབས་ལ། རྒྱས་པར་ན་མདུན་གྱི་ནམ་

མཁར་ཡཾ་ལས་རླུང་གི་དཀྱིལ་འཁོར་སོགས་ནས་སྤྱི་གཙུག་འཁོར་ལོའི་སྟེང་དུ་བཞུགས་པ། ཞེས་པའི་བར་རང་ཉིད་དང་བདག་ཅེས་པའི་ཚིག་བཞག་པ་ཙམ་མ་གཏོགས་གོང་བཞིན་བརྗོད། བསྡུ་ན་རང་གིས་བསྒོམས་པ་ལྟ་བུ་བསྒོམ། གཏོར་སྔགས་རྩ་
སྔགས་ཀྱིས་ཆོག ཨོཾ་པཀྵི་རཱ་ཛ་ཨཉྙཾ་རཱ་ཛ་ཨནྡཾ་སོགས་ཀྱིས་མཆོད། འབྱུང་ལྔའི་མདོག་ཅན་སོགས་ཀྱིས་བསྟོད། བཅོམ་ལྡན་འདས་ཁྲོ་བོའི་རྒྱལ་པོ་རྡོ་རྗེ་ཁྱུང་གིས་བདག་དང་སེམས་ཅན་ཐམས་ཅད་ཀྱི་ཀླུ་གཉན་ས་བདག་སོགས་ཀྱི་ཉེར་འཚེ་ཐམས་
ཅད་ཞི་བར་བྱིན་གྱིས་བརླབ་ཏུ་གསོལ། དེ་ནས་ནམ་མཁའི་ཁྱུང་རང་ལ་བསྟིམ་ནས་བཟླས་པ་བྱ་བ་ཉིད་དོ། །བཟླས་པའི་མཇུག་ཏུའང་གསོལ་བ་དེ་ལྟར་བཏབ། རང་ཉིད་རྡོ་རྗེ་ཁྱུང་དུ་གསལ་བའི་དཔྲལ་བར་ཨོཾ་སོགས་དང་། དགེ་བ་འདི་ཡིས་མྱུར་དུ་
བདག ༑ཁྲོ་བོའི་རྒྱལ་པོ་འགྲུབ་གྱུར་ནས། །སོགས་བསྔོ་བ་སྨོན་ལམ་བྱའོ། །ཐམས་ཅད་སྣང་ལ་རང་བཞིན་མེད་པ་སྒྱུ་མ་ལྟ་བུའི་རྩིས་ཟིན་པར་བྱའོ། །ཞེས་པ་འདི་ཡང་ཐེ་ཚོམ་དྲིས་བྱུང་བ་བསལ་བའི་ཆེད་དུ་དགེ་སློང་སངས་རྒྱས་ཕུན་ཚོགས་ཀྱིས་
བྲིས་པའོ། །སརྦ་དཱ་མངྒ་ལཾ།། ༈ །།གསེར་ཆོས་ཁྱུང་གི་བརྒྱུད་འདེབས་བཞུགས་སོ། །རྡོ་རྗེ་འཆང་དང་ཤེས་རབ་གསང་བའི་ཞབས། །བརྩེ་ཆེན་ཀུན་སྙིང་རྗེ་བཙུན་སྐུ་མཆེད་དང་། །རོང་མི་གྲགས་པ་དཔལ་དང་སངས་རྒྱས་ཤྲཱི། །གསོལ་
བ་འདེབས་སོ་ནུས་མཐུའི་དངོས་གྲུབ་སྩོལ། །དར་མ་གྲགས་དང་སངས་རྒྱས་རྒྱལ་མཚན་ཞབས། །བསོད་ནམས་རྒྱལ་མཚན་དཔལ་ལྡན་གྲགས་པའི་མཚན། །གྲགས་པ་དཔལ་མགོན་ནམ་མཁའ་ལྷུན་བཟང་ལ། །གསོལ་བ་འདེབས་སོ་ནུས༴ েে

༄༅། །མཱན་ཀཱིརྟི་དཀོན་མཆོག་རྒྱ་མཚོ་དང་། །བསོད་ནམས་ཆོས་འཕེལ་ངག་དབང་ཆོས་ཀྱི་གྲགས། །རྒྱལ་རྩེ་བ་དང་སངས་རྒྱས་དཔལ་བཟང་ལ། །གསོལ་བ་འདེབས་སོ༴ སངས་རྒྱས་ཕུན་ཚོགས་བསྟན་འཛིན་ལྷུན་གྲུབ་
དང་༑ །དཔལ་ལྡན་ཆོས་སྐྱོང་རིན་ཆེན་མཆོག་གྲུབ་ཞབས། །རིགས་ཀུན་ཁྱབ་བདག་རིན་ཆེན་ཆོས་མཛད་ལ། །གསོལ་བ་འདེབས་སོ༴ །ཡོངས་འཛིན་མེས་པོའི་རལ་པ་ལས་འོངས་པའི། །གསེར་ཆོས་གངྒཱ་དད་སྤྲོའི་ཧུབ་གཅིག་གིས། །མྱོང་བའི་
སྐལ་བཟང་སྲིད་ན་དཔེ་མེད་པས། །སྒོ་གསུམ་ལྷ་སྔགས་ཡེ་ཤེས་གཟི་འབར་ཤོག །བསྙེན་སྒྲུབ་རྣམ་པར་དག་བྱས་ལས་ཀྱི་ཚོགས། །ཉམ་ཐག་འགྲོ་བའི་ཆེད་དུ་ལེགས་བསྒྲུབས་པས། །གཟུང་འཛིན་འཁྲུལ་པའི་འོག་གདོན་ཀུན་བཅོམ་ཞིང་། །
གཉིས་མེད་ཡེ་ཤེས་ཁྲོ་རྒྱལ་མངོན་གྱུར་ཤོག །ཅེས་པ་འདིའང་རྒྱལ་ཁམས་ཀྱི་སྤྲང་བན་འཁྱམས་པོ་ཝཱ་གིནྡྲ་སུ་སིདྡྷིས་ཤྲཱི་ཨེ་ཝཾ་ཆོས་ལྡན་དུ་བྲིས་པའོ། །སརྦ་དཱ་མངྒ་ལཾ།། །།

༄༅། །ཁྱུང་ནག་མེ་ཡི་སྤུ་གྲི་འབར་བའི་སྒྲུབ་ཐབས་རྗེས་གནང་ལས་ཚོགས་དང་བཅས་པ་བཞུགས་སོ།། རས་ཆུང་ལུགས།

༄༅། །ན་མོ་བཛྲ་པཱ་ཎ་ཡེ། དུས་གསུམ་རྒྱལ་བའི་མཐུ་སྟོབས་གཅིག་བསྡུས་པ། །རྡོ་རྗེ་མཁའ་ལྡིང་དབང་པོ་ལ་བཏུད་ནས། །དེ་ཉིད་སྒྲུབ་པའི་ཐབས་ཀྱི་རིམ་པ་མཆོག །དམ་པའི་མན
ངག་ཇི་བཞིན་སྤེལ་བར་བྱ། །འདིར་ཁྱུང་ནག་མེ་ཡི་སྤུ་གྲིའི་གདམས་པ་ཉམས་སུ་ལེན་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང་ནས། སྭ་བྷཱ་ཝས་སྟོང་པར་སྦྱང་། སྟོང་བའི་ངང་ལས་དུག
00
གི་རྒྱ་མཚོ་ཆེན་པོའི་དབུས་སུ། མཐོང་དུག་རེག་དུག་ཚོར་དུག་སོགས་དུག་རིགས་ཐམས་ཅད་འདུས་པའི་བདག་ཉིད་དུག་གི་རྭ་བ་གྲུ་བཞིའི་སྟེང་དུ། པད་ཉི་གདོན་གསུམ་གི་ཁྲི་བརྩེགས་པའི་གདན་ལ། རང་
ཉིད་རྡོ་རྗེ་མཁའ་ལྡིང་ནག་པོ་གནམ་ལྕགས་ཀྱི་མཆུ་སྡེར་ཅན། རྩ་བ་རྡོ་རྗེ་རྩེ་གསུམ་པ། རྩེ་མོ་རྡོ་རྗེ་རྩེ་གཅིག་པའི་རང་བཞིན་འབར་བའི་རྭ་གཉིས་ཀྱི་དབུས་སུ་ནོར་བུས་མཚན་པ། གསེར་མིག་འཁྱིལ་པ་ཉི་

༄༅། །ལྟར་འབར་བ། ཞལ་དུང་སོ་ངར་མས་གང་ཞིང་། གཤོག་པ་རྡོ་རྗེའི་རི་མོ་ཅན་ལས་མེའི་ཚྭ་ཚྭ་འབུམ་ཕྲག་འཕྲོ་བ། མགྲིན་པ་ནས་པུས་མོའི་བར་མིའི་རྣམ་པ་ལ། རྐང་པ་བྱའི་སྡེར་མོ་ཅན། ཕྱག་གཉིས་ཀྱི་གདུག་པ་ཅན་
ཐམས་ཅད་ལ་སྡིགས་པར་མཛད་པ། སྐྱ་ལས་མེ་མདག་འཕྲོ་པའི་གནམ་ལྕགས་དང་ཁྱུང་དུ་མ་ཕྱོགས་བཅུར་འཕྲོ་བས་ས་བདག་ཐམས་ཅད་བརྒྱལ་ཞིང་དངངས་པར་བྱེད་པའི་སྤྱི་བོར་ཨོཾ་དཀར་པོ་། མགྲིན་པར་ཨཱཿ དམར་པོ། ཐུགས་ཀར་ཧཱུྃ་སྔོན་
༑ ཡེ་ཤེས་པ་དགུག་གཞུག་བྱ། ཨོཾ་ག་རུ་ཌཱ་སོགས་ཀྱིས་མཆོད། སྟོང་གསུམ་གཡོ་བའི་གཤོག་སྒྲོ་ཡིས། །གར་མཛད་འབར་བའི་མཆུ་སྡེར་ཅན། །དྲན་པ་ཙམ་གྱིས་གདོན་གསུམ་ཀུན། །ཚར་གཅོད་མཁའ་ལྡིང་དབང་པོར་བསྟོད། །དེ་ནས་
སྙིང་གའི་སྔགས་ཕྲེང་ལས་འོད་ཟེར་བསྐལ་པའི་མེ་ཕུང་ལྟར་འཕྲོས་པས་བརྟན་གཡོ་ཐམས་ཅད་མེ་འབར་བའི་རང་བཞིན་དུ་གྱུར། སྟེང་འོག་བར་གསུམ་གྱི་གདོན་བགེགས་ཐམས་ཅད་བསྲེགས་ཤིང་སྦྱངས་པར་བསམས་ལ། ཨོཾ་མ་ཎི་ཁྱུང་
ཁྱུང་༑ ཐུམ་ཐུམ་རྦད་རྦད་སྭཱ་ཧཱ། ཞེས་པ་ཞི་བའི་སྔགས་ཅུང་ཟད་བཟླས་ནས། ནག་པོ་ཀཱ་ལ་རཀྵ་རྦད་རྦད། སོད་སོད། ཕྱུང་ཕྱུང་། སྦུ་གྲི་ཟང་ཟང་། ལྕགས་ཀྱི་སྡེར་མོས་སྙིང་ཕྱུང་། གནོད་བྱེད་གདུག་པའི་ཤ་ལ་ཟོ། ཨོཾ་ལྷང་ལྷང་། ཙེར་
ཙེར༑ འུབ་འུབ་སོད། ཅེས་གང་མང་བཟླ་ཞིང་། མཇུག་ཏུ་དགེ་བ་བསྔོ། ནད་པ་སྲུང་ན། རང་ཁྱུང་དུ་གསལ་ཞིང་སྔགས་མང་དུ་བཟླས་ནས་ནད་པའི་གནས་གསུམ་དུ་བཏབ་པས་ཕན་ནོ། །འཛག་པ་སྲུང་ན། གུ་གུལ་གྱིས་སྔགས་དབུ་ཅན་

བྲིས༑ རང་སྔགས་ཀྱིས་རབ་གནས་བྱས། ཐུམ་ནག་པོས་དྲིལ་ནས་གདགས། སྔགས་བཟླས་པའི་མཆིལ་མས་དཔྲལ་མགྲིན་སྙིང་ག་ལྟེ་གསང་རྣམས་སུ་བྱུགས་པས་ཕན་ནོ། །འདྲེ་གདོན་གྱི་གནོད་པ་སྲུང་ན། སྲུང་སྐུད་ནག་པོ་མདུད་པ་
རྒྱགས། མདུད་པ་རེའི་ནང་དུ་ཁྱུང་རེ་བཞུགས་པར་བསམ། རང་ཁྱུང་དུ་གསལ་བས་འདོགས། ཤིན་ཏུ་ཟབ། སེར་བ་སྲུང་ན། བདག་བསྐྱེད་གསལ་བས་སྔགས་བཟླས་ཕུས་བཏབ་པས་ནམ་མཁའ་ཁྱུང་གིས་གང་ཞིང་། ཁྱུང་རྣམས་ལས་མེ་
འབར་བས་སེར་བ་ཆུར་ཞུ། ཡང་ཁྱུང་ནམ་མཁའ་གང་བ་བསྒྲིགས་ནས་སེར་བ་ཕྱོགས་གཞན་དུ་བསྐྲད་པར་བསམ་མོ། །འདིའི་ཕན་ཡོན་ནི། གག་ལྷོག་གཟེར་གསུམ། འབྲུམ་པ། མཛེ། ཕོལ་མིག་སོགས་འོག་གདོན་ས་བདག་གླའི་གནོད་
དང་༑ སྟེང་གདོན་གཟའི་གནོད་པ་སོགས་མི་འདོད་པ་ཐམས་ཅད་འཇོམས་པར་འགྱུར་རོ། །ཁྱུང་ནག་སྤུ་གྲི་འབར་བའི་གདམས་པ་འདི། །དམ་པ་སོགས་ཀྱིས་བསྐུལ་ཕྱིར་རྒྱལ་ཁམས་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་པས། །ལེགས་སྦྱར་
དགེ་བས་འགྲོ་ཀུན་རྒྱལ་གྱུར་ཅིག། ༈ །།འདིའི་སྒོ་ནས་པཎ་ཆེན་དཔལ་ལྡན་ཡེ་ཤེས་ཀྱི་གསུང་རབ་ལས་བཏུས། རང་གཞན་ལ་བཀྲུ་བྱབ་སྲུང་གསུམ་བྱ་བར་འདོད་ན། བུམ་རྫས་ཉེར་ལྔས་བཀང་བའི་བུམ་པ་མཆོད་གཏོར་སོགས་བཤམ། བདག་བསྐྱེད་
སྔོན་དུ་འགྲོ་བས། བུམ་པ་བསང་སྦྱང་སྤྱི་ལྟར་བསྐྱེད་ནས་ལྷར་གསལ་གདབ། གནས་གསུམ་བྱིན་གྱིས་བརླབ། ཡེ་ཤེས་པ་བསྟིམ། ་དབང་བསྐུར་ཞིང་མི་བསྐྱོད་པས་རྒྱས་གདབ། མཆོད་བསྟོད་བྱ། སྔགས་རིང་ཐུང་གཉིས་ཅི་ནུས་བཟླ། མཆོད་

༄༅། །ཡོན་ཕུལ་ལ་བགེགས་བཟློག་པའི་ཕྲིན་ལས་བཅོལ། དེ་ནས་རང་ངམ། བསྒྲུབ་བྱ་གཞན་ལ་བགེགས་སྦྱོང་བ་སྤྱི་ལྟར་བྱ། བུམ་པའི་ཡེ་ཤེས་པ་གཤེགས། དམ་ཚིག་པ་འོད་དུ་ཞུ་ནས་བུམ་པའི་ཆུ་དང་རོ་གཅིག་པར་གྱུར་
པར་བསམས་ལ། བཀྲུ་བྱབ་བྱ། དྲི་ཆུ་དང་ཆངས་བུ་ལྷན་ཅིག་པ་ཕྱིར་བསྐྱལ་ལ་བགེགས་བསྐྲད། བདེན་སྟོབས་བརྗོད་པ་དང་། སྲུང་བ་བྱ། ཤིས་པ་བརྗོད་པ་རྣམས་སྤྱི་ལྟར་སྦྱར་རོ། །དེ་ལྟར་བགྱིས་པས་རང་ངམ། གཞན་ནམ། གནས་ཁང་
དང་༑ཡུལ་གྲུ་སོགས་གང་ལ་བགྱིས་པའི་གྲིབ་དང་མི་གཙང་བ་དང་། ས་བདག་ཀླུ་གཉན་གྱི་ཉེར་འཚེ་སོགས་ཞི་བར་འགྱུར་བར་ངེས་སོ།། ༈ །།འདིའི་རྗེས་གནང་ནི། རྗེ་བློ་བཟང་ཆོས་ཀྱི་ཉི་མས་མཛད།སྟེགས་ཀྱི་ཁར་མཉྫིའི་སྟེང་དུ་ཟླུམ་གཏོར་
དཀར་པོ་མཐའ་མཆོད་གཏོར་གྱིས་བསྐོར། སློབ་དཔོན་གྱིས་བདག་བསྐྱེད་སྔར་ལྟར་དང་། མདུན་བསྐྱེད་བཟླས་པའི་བར་སྔར་བཞིན་བྱ། གཏོར་མ་བྱ་རྒྱུད་ལྟར་བྱིན་གྱིས་བརླབས་ལ། ཨོཾ་བཛྲ་ག་རུ་ཌ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་
སོགས་ཀྱིས་དབུལ། མཆོད་ཅིང་བསྟོད་ལ་གསོལ་བ་བཏབ། སློབ་མས། ཀུན་མཁྱེན་ཡེ་ཤེས་སོགས་ཀྱིས་གསོལ་གདབ་རྒྱུན་བཤགས་སྤྱི་ལྟར་བྱ། སློབ་མ་བསང་སྦྱང་། སྟོང་པའི་ངང་ལས་ཞེས་པ་ནས། ཧཱུཾ་སྔོན་པོ་ཞེས་པའི་བར་གྱིས་ལྷར་
བསྐྱེད༑ སྐུའི་རྗེས་གནང་ཞུ་བའི་ཕྱིར། སློབ་དཔོན་ཆེན་པོ་དགོངས་སུ་གསོལ། །སངས་རྒྱས་ཀུན་གྱི་སྐུ་ཡི་དངོས། །རྡོ་རྗེ་མཁའ་ལྡིང་ནག་པོ་ཡི། །སྐུ་ཡི་རྗེས་གནང་སྩལ་དུ་གསོལ། །ལན་གསུམ་གྱིས་གསོལ་བ་གདབ། སློབ་དཔོན་གྱི་ཐུགས་

ཀའི་ས་བོན་གྱི་འོད་ཟེར་ལས་མདུན་བསྐྱེད་ཀྱི་ལྷའི་ཐུགས་རྒྱུད་བསྐལ། དེའི་ཐུགས་ཀའི་འོད་ཟེར་གྱིས་རང་བཞིན་གྱི་གནས་ནས་བཅོམ་ལྡན་འདས་རྡོ་རྗེ་ཁྱུང་ནག་གི་སྐུའི་བྱིན་རླབས་ཐམས་ཅད་དེའི་སྐུའི་རྣམ་པ་དཔག་ཏུ་མེད་པར་སྤྱན་དྲངས་ནས་སློབ་མ་
ཁྱེད་རང་རྣམས་ལ་ཐིམ་པས་ལུས་ཀྱི་སྒོ་ནས་བསགས་པའི་སྡིག་སྒྲིབ་དག སྐའི་བྱིན་རླབས་དང་དངོས་གྲུབ་ཐམས་ཅད་ཐོབ་པའི་མོས་པ་མཛོད། མ་ལུས་སེམས་ཅན་ཀུན་གྱི་ཞེས་སོགས་བློ་ཀའི་རྗེས་སུ། ཨེ་ཧྱ་ཧི་བཛྲ་ས་མ་ཡ་ཛཿ ཛཿ ཛཿ ཛཿཧཱུྃ་
བཾ་ཧོཿ ཞེས་མང་དུ་བརྗོད། གསུང་གི་རྗེས་གནང་ལ། གོང་གི་གསོལ་འདེབས་ཀྱི་སྐུའི་ཞེས་པར་གསུང་གི་ཞེས་འདོན་པ་བསྒྱར། མདུན་བསྐྱེད་ཀྱི་ལྷའི་ཐུགས་ཀར་ཉི་མའི་འདི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བ
ལས་རང་འདྲ་གཉིས་པ་ཞིག་བྱུང་བ་ཞལ་ནས་ཐོན། སློབ་མ་ལྷར་གསལ་བའི་ཞལ་དུ་ཞུགས། སྙིང་གར་འཁོད་པའི་འོད་ཟེར་གྱིས་ངག་གི་སྒོ་ནས་བསགས་པའི་སྡིག་སྒྲིབ་དག གསུང་གི་བྱིན་རླབས་ཞུགས། ངག་ནུས་པ་དང་ལྡན་པར་བྱིན་གྱིས་
བརླབས་པའི་མོས་པ་མཛོད། སྔགས་གཉིས་ཀ་ལན་གསུམ་རེའི་རྗེས་ཟློས་བྱེད་དུ་གཞུག མེ་ཏོག་སྤྱི་བོར་བཞག་སྟེ། བཅོམ་ལྡན་འདི་ལ་སོགས་བརྗོད། ཐུགས་ཀྱི་རྗེས་གནང་ལ། གསོལ་འདེབས་ཀྱི་ཚིག་ཐུགས་ཞེས་བསྒྱར་ནས། སློབ་དཔོན་དང་
མདུན་བསྐྱེད་ཀྱི་ཐུགས་ཀའི་ས་བོན་གྱི་འོད་ཟེར་གྱིས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་དང་། ཁྱད་པར་དུ་རྡོ་རྗེ་ཁྱུང་ནག་གི་ཐུགས་ཀྱི་བྱིན་རླབས་ཐམས་ཅད་ས་བོན་ཧཱྃ་ཡིག་དང་། ཁྱུང་རིགས་ལྔའི་ཕྱག་མཚན་ལ་སོགས་པའི་རྣམ་པར་

༄༅། །སྤྱན་དྲངས། སློབ་མའི་ལུས་དང་ཉེ་བ་ན་བདུད་རྩི་སྣ་ལྔའི་རྣམ་པར་ཞུ་བ་ལུས་ལ་ཐིམ་པས་ཡིད་ཀྱི་སྡིག་སྒྲིབ་ནད་གདོན་བར་ཆད་ཐམས་ཅད་བྱང་ཞིང་དག ཐུགས་ཀྱི་བྱིན་རླབས་ཐོབ་པའི་མོས་པ་མཛོད། སྔགས་བརྗོད་ཅིང་
རོལ་མོ་དཀྲོལ། ལྷ་བསྟིམ་པའི་རྗེས་གནང་ལ། སློབ་དཔོན་གྱི་ཐུགས་ཀའི་ས་བོན་གྱི་འོད་ཟེར་གྱིས་མདུན་བསྐྱེད་ཀྱི་ལྷ་སྤྱན་དྲངས། སློབ་མའི་སྤྱི་བོར་བཞུགས་པའི་མོས་པ་མཛོད། གཏོར་མ་སློབ་མའི་མགོར་བཞག་ལ་བཀའ་བསྒོ་སྤྱི་འགྲོ་ལྟར་བྱས་
མཐར༑ ཛཿ ཧཱུྃ་བཾ་ཧོཿ ཞེས་བརྗོད་པས་དེ་དགྱེས་བཞིན་དུ་རང་འདྲ་གཉིས་པ་ཞིག་ཐིམ་པས་བྱིན་གྱིས་བརླབས་པར་བསམས་ལ། ལྷ་ཞུ་བའི་གཏོར་ཟན། དམ་རྫས་འཆི་མེད་བདུད་རྩིའི་ཟས། །སྙིང་པོ་འདུས་པའི་བཅུད་འདི་ནི། །དེ་རིང་བུ་ཡིས་ཟ་
བར་བྱ། །འདི་ཟོས་རྡོ་རྗེ་མཁའ་ལྡིང་གི །ཞལ་ཟས་བསྟེན་ན་ནད་གདོན་ལས། །གྲོལ་འགྱུར་ཐེ་ཚོམ་བྱ་མི་དགོས། །ཞེས་པས་སྦྱིན། རྗེས་ཀྱི་བྱ་བ་སྤྱི་ལྟར་སྦྱར་རོ། །སརྦ་མངྒ་ལཾ་བྷ་བ་ཏུ།། ༈ །།འདིའི་སྒོ་ནས་སྲུང་འཁོར་འབྲི་ན། བསྙེན་
པ་སྔོན་དུ་སོང་བས་ལྷའི་རྣལ་འབྱོར་བསྒོམས་ལ། རྒྱ་ཤོག་གཙང་མར་རྒྱ་སྣག་གིས་འཁོར་ལོ་རྩིབས་བརྒྱད་ལྟེ་བ་དང་མུ་ཁྱུད་ཉིས་རིམ་བཅས་པ་བྲི། ལྟེ་བར་ཧཱུཾ། དེའི་མདུན་ནས་བརྩམས་ཏེ། འཆང་བ་པོའི་ལུས་ངག་ཡིད་གསུམ་ལ་གདོན་བགེགས་
འབྱུང་པོའི་གནོད་པ་ཐམས་ཅད་རཀྵ་རཀྵ། རྩིབས་བརྒྱད་ལ་ཧཱུཾ་བརྒྱད། མུ་ཁྱུད་ནང་མ་ལ་མིང་སྤེལ་ཚིག་དང་བཅས་པ། ཕྱི་མར་རྟེན་སྙིང་གི་མཐར་མིང་སྤེལ་ཚིག་བཅས་གཡས་སྐོར་དུ་བྲི། མཐའ་མེ་རིས་བསྐོར། འཁོར་ལོ་དང་སྲུང་ཆིངས་བཅས་

འབྲུ་ཚོམ་གྱི་སྟེང་དུ་བཞག་ལ་བསང་སྦྱང་། བྷཾ་ལས་འཁོར་ལོ་གཞལ་ཡས་ཁང་དང་ཧཱུཾ་རྣམས་ཁྱུང་ནག སྐུད་པ་རྣམས་རིགས་ལྔར་བསྐྱེད་བསྟིམ་དབང་བསྐུར་རྒྱས་གདབ་མཆོད་བསྟོད་བཟླས་པ་བཅས་བྱ། འདོད་དོན་ལ་གསོལ་བ་གདབ།མིང་
སྤེལ་བསྒྲབ་བྱ་དངོས་སུ་གསལ་བ་ལ། བདག་མདུན་གྱི་ཐུགས་ཀའི་འོད་ཟེར་གྱིས་རེག་པས་ནད་གདོན་སྡིག་སྒྲིབ་གང་གིས་ཀྱང་མི་ཚུགས་པར་བསྲུངས་ཤིང་བྱིན་གྱིས་བརླབས་པར་བསམ། རང་སྔགས་དང་རྟེན་སྙིང་གིས་རབ་ཏུ་གནས་ཤིང་མེ་ཏོག་
འཐོར༑གཞལ་ཡས་ཁང་འཁོར་ལོ་དང་། ལྷ་རྣམས་ཡིག་འབྲུ། བསྲུང་བྱ་མིང་ཡིག རིགས་ལྔ་རྣམས་སྐད་པའི་རྣམ་པར་བསམས་ལ་ཤིས་པ་བརྗོད། སྲུང་ཆིངས་ལྟེ་བ་སྔོན་པོ་དང་གཞན་མཛེས་ཚོན་དུ་སྤེལ་ལ་དཀྲིས་ནས་བསྒྲིལ་ཚས་སྔོན་པོ་དང་
90
བཅས་གདགས་པས་ནད་གདོན་བར་ཆད་ཀུན་ཐུབ་ཀྱི་སྲུང་བའོ། །དེ་ལས་གཞན་ཡང་བྱེ་བྲག་ཏུ་རྟ་ཕྱུགས་སྲུང་བ། རྒྱལ་བཙན་དང་གཟའ་ཀླའི་གནོད་པ་སྲུང་བ། བསོད་ནམས་དཔལ་སྐྱེད། སྲིད་སྤེལ་བ་སོགས་ལ་སྤེལ་ཚིག་ཇི་ལྟར་རིགས་པ་ཁ་£
བསྐྱར་ཏེ་བགྱིས་པས་རུང་ཞིང་། ཟ་ཡིག་བྱེད་ན། རྒྱ་ཤོག་ལ་རྒྱ་སྣག་གིས་སྔགས་ཚན་གཉིས་པོ་ཚག་མེད་ཡིག་ཕྲེང་གཅིག་ཏུ་བྲིས། ཡིག་འབྲུ་རྣམས་ཁྱུང་དུ་བསྐྱེད་བསྟིམ་སོགས་བགྱིས་རྗེས་ཡིག་འབྲུའི་རྣམ་པར་བསམས་ལ་གཟའ་ལ་མགོ་
དང་༑ གཞན་ལ་མཇུག་ནས་བསྒྲིལ། རྩེ་གསུམ་གྱིས་མ་རེག་པར་ཟོས་པས་སྙིང་གར་སླེབས་པ་ན་ཁྱུང་ནག་མེ་འབར་བར་གྱུར་ཏེ་ནད་གདོན་ཐམས་ཅད་བསྲེགས་པར་བསམ་མོ། འདིས་ནད་གདོན་གང་ལའང་ཕན་ཞིང་། ཁྱད་པར་གདོན་རིགས་ཀྱི་

།གདོན་པ་ལ་ཟབ་ཅེས་གསུངས་སོ། །གཞན་ལ་སྲུང་བ་བྱེད་ན། རང་ཁྱུང་དུ་གསལ་བ་དང་། བསྒྲུབ་བྱ་གཉིས་ཀའི་གནས་གསུམ་ཨོཾ་ཨཱཿ ཧཱུྃ གིས་མཚན་པར་གསལ་གདབ། རང་གི་གནས་གསུམ་གྱི་ཡི་གེ་ལས་འོད་
འཕྲོས༑ བསྲུང་བྱའི་གནས་གསུམ་གྱི་ཡིག་འབྲུ་ལ་ཕོག དེ་ལས་འོད་འཕྲོས་སྒོ་གསུམ་གྱི་གདོན་བགེགས་ཐམས་ཅད་བསྲེགས་པར་བསམ། བསྲུང་བྱ་མེའི་རང་བཞིན་དུ་བསྒོམས་ལ་སྔགས་མཆིལ་གདམ་པ་སོགས་ཇི་ལྟར་རིགས་པར་བྱའོ། །ཞེས་
པའང་ཡིག་རྙིང་དང་གུ་གེ་ཡོངས་འཛིན་གྱི་ཟིན་བྲིས་ལས་བཏུས་པ་དགེ །སརྦ་མངྒ་ལཾ།༎ །།

།ཡེ་ཤེས་ཀྱི་བྱ་ཁྱུང་དམར་པོའི་སྒྲུབ་ཐབས་ལས་ཚོགས་རྗེས་གནང་གི་ཐོ་ཡིག་དང་བཅས་པ་བཞུགས་སོ།།

།བླ་མ་དམ་པའི་ཞབས་ལ་ཕྱག་འཚལ་ལོ། །ཁྱུང་དམར་བསྒོམ་པར་འདོད་པས། སྐྱབས་འགྲོ་སེམས་བསྐྱེད་བྱས་ལ། རང་སྐད་ཅིག་གིས་ཡེ་ཤེས་ཀྱི་ཁྱུང་དམར་པོ་ལུས་ཐམས་ཅད་ལ་
སྒྲུབ་
མེའི་ཚྭ་ཚྭ་འཕྲོ་བ། སྐེད་པ་མན་ཆད་དངུལ་ལས་གྲུབ་པ། རྭ་བར་ན་ཡིད་བཞིན་གྱི་ནོར་བུ་ཡོད་པ། ཟས་སུ་སྡིག་སྦལ་དང་སྦྲུལ་ཟ་བ། སྡེར་མོ་ཟངས་སུ་ཡོད་པ། ཀླུ་གདོན་གྱི་སྙིང་འདྲེན་པ། བསྐལ་པའི་མེ་ཕུང་
ཐབས་
ཀུན་གི་དབུས་ན་བཞུགས་པའི་འོད་ཟེར་གྱིས་གནོད་བྱེད་ཐམས་ཅད་རྩྭ་ཕུང་མེར་བསྲེགས་པ་བཞིན་དུ་བསམས་ལ། སྔགས་བཟླ། ཨོཾ་ཨག་ཙེ.རྩ་སྔགས། ཁྱུང་ཏེ་སོད། ཐིས་ཐུན,.ལས་སྔགས། ཁྱུང་ཁྱུང་ཁ་ལ་རཀྵ། ཐུན་
བཏུས་
ཁྱུང་ནི། ནཱ་ག་རཱ་ཛ་ལ་ཐིས་ཐུན་སྭཱ་ཧཱ། འདིས་མཛེ་དང་། སེར་བ་དང་། ལྷོག་པ། ཕོ་ལོང་། དྲེག གཉན། ཡ་མ་སོགས་ཀུན་ལ་ཕན་ནོ། །གང་ཞིག་སྨྱོ་འདྲེ་འདུལ་བར་འདོད་ན། གུགུལ། རྒྱ་ལྐོག རྭ

༄༅། །གཞོབ། ཁྱི་ལུད། ར་ཧཱུཾ རོའི་དྲི ཆེན། མི་ཤ། མི་ཚིལ རྟ་བོན་པ། ཡུག་ས་མོའི་དོར་རྟ། ལྷམ་འབོག དྲི་ཆུ། དྲི་ཆེན། མུ་ཟི་ནག་པོ། ཐང་ཕྲོམ་པ། བོང་ང་ནག་པོ། ཤ་བའི་རྭ་རྩེ། བྱི་ལ་ནག་པོའི་རིལ་
མ༑ སྤྲེའུའི་བྲུན། རའི་རྨོང་ཁའི་སྥུ། སྲེ་མོང་གྀ་ཤ དེ་ཀུན་བསྡོམས་པའི་རྫས་ཉི་ཤུ་རྩ་གཅིག་སྟེ། དེ་རྣམས་བརྡུངས་ལ་སྔགས་སྟོང་བཏབ། སྨྱོན་པའི་རྩར་ཕྱིན་ཏེ། ངག་སྨྲ་བ་བཅད་དེ། སྔགས་གོང་འོག་གཉིས་ཀྱི་ཤམ་བུར་སྨྱོ་འདྲེ་གནོད་བྱེད་ཨཙྪཱ་ཋ་
ཡ་ཕཊ། ཅེས་བཏགས་ལ་བཟླ། ནད་པའི་སྲིན་ལག་ནས་བཟུང་ལ་རྫས་ཀྱིས་བདུག་ཅིང་དུད་པ་ཁོང་དུ་གཏང་། ལུས་ལ་ཡང་བྱུག ལྕགས་ཀྱི་རྡོ་རྗེས་བརྡུང་སྟེ་སྔགས་སྟོང་བརྗོད། ཏིང་འཛིན་ནི། བླ་མའི་བྱིན་རླབས་མེ་ལྕེ་གློག་ལྟ་བུ་དང་། ཡི་དམ་སྤྲུལ་པ་
ཁྲོ་བོ་བཅུ་གྲངས་མེད་པ་དང་སྤྲུལ་པའི་ཌཱ་ཀིས་ནམ་མཁའ་བར་སྣང་ནས་སྨྱོ་འདྲེ་བཀུག་ཅིང་ནད་པ་ལ་བསྟིམ་ཞིང་སྲོག་རྩ་ནས་བཟུང་བར་བསམ་ཞིང་བྲབ་བོ། །དེར་ཁོས་མ་བཟོད་ནས་ནད་པ་དང་སྨྱོ་འདྲེ་གཉིས་སྐད་ངན་འདོན་ཅིང་ང་འགྲོ་ཟེར་ན། རྡོ་རྗེའི་དམྱལ་
བར་ཚད་བཙུགས་ནས་མནའ་བསྒགས་བཏང་ན་ཕྱིས་མི་འོང་བར་འགྱུར་རོ། དེ་ནས་སྲུང་འཁོར་རབ་གནས་ཅན་གདགས་ལ། ནད་པ་ལ་སློབ་དཔོན་པདྨ་བསྒོམ་དུ་བཅུག སློབ་དཔོན་གྱིས་བྱིན་རླབས་དབང་བསྐུར་བྱ། དེས་ཅི་ལྟ་བུའི་སྨྱོ་ནད་ཀྱང་ཐུབ་པར་འགྱུར་
རོ༑ །དེས་ནི་སོས་པར་མ་གྱུར་ན། །བདག་འདྲ་པདྨ་འབྱུང་གནས་ཀྱིས། །གདམས་ངག་མི་ཤེས་ཁས་བླངས་ཡིན། །པདྨ་ཐོད་ཕྲེང་རྡོ་རྗེ་གཤོག་རྒོད་རྩལ་གྱི་སྨྱོ་འདྲེ་རབ་ཏུ་ཞི་བྱེད་གདམས་པའོ། །མངྒ་ལཾ།། ༈ །།ཁྱུང་དམར་གྱི་རྗེས་གནང་ལ། ཚོམ་

བུ་གཅིག་བཀོད། གཏོར་མ་གཅིག་བཤམ། མཆོད་པ་བྱིན་བརླབ་བྱ། བདག་བསྐྱེད་ཡིག་རྙིང་ནང་བཞིན་བྱ། མདུན་བསྐྱེད་ལ་ཚོམ་བུ་ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཡེ་ཤེས་ཀྱི་ཁྱུང་དམར་པོ་ཞེས་སོགས་
i
བསྐྱེད༑ དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། དེ་ལས་འོད་ཟེར་འཕྲོས་པས། ཡེ་ཤེས་ཀྱི་ཁྱུང་དམར་པོ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲང་། ཛཿ ཧཱུྃ་བཾ་ཧོཿ ཞེས་བརྗོད་པས། གཉིས་སུ་མེད་པར་ཐིམ་པར་
བསམ༑ ༀ་ཛྙཱ་ན་ག་རུ་ཌ་ས་པ་རི་ཝཱ་ར་ཨཉྙཾ་པྲ་ཏཱིཙྪ་སྭཱ་ཧཱ། སོགས་ནས། ཤབྡའི་བར་སྦྱར་ལ་མཆོད། དྷརྨཱ་ར་ཎི་ཏ་སོགས་བརྗོད་ལ་རོལ་མོ་བྱ། མེ་གཤོག་བརྡབས་པས་ཀླུ་རིགས་ཟས་སུ་ཟ། །སྤུ་རྣམས་སྤྲགས་པས་རྡོ་རྗེའི་ཐོག་སེར་འབེབས། །རི་རབ་
བསྙིལ་ཞིང་ཉི་ཟླ་ཚོགས་པོར་འཕེན། །ཁྲོ་རྒྱལ་ཁྱུང་གི་སྐུ་ལ་ཕྱག་འཚལ་ལོ། །ཞེས་པས་བསྟོད། གཏོར་མ་ཆབ་བྲན་ལ། ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཞུ་བ་
ལས་བྱུང་བའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཞེས་དང་། ཨོཾ་ཨཱཿ ཧཱུྃལན་གསུམ་བརྗོད། ༀ་ཛྙཱ་ན་ག་རུ་ཌ་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ནས་ཕཊ་སྭཱ་ཧཱའི་བར་ལན་གསུམ་གྱིས་ཕུལ། ཨཉྙཾ་སོགས་ཀྱིས་
མཆོད༑ བསྟོད་པ་གོང་བཞིན་བྱ། མདུན་བསྐྱེད་ལ་དམིགས་པའི་བཟླས་པ་ཅུང་ཟད་བྱ། རྗེས་གནང་གི་ཆིངས་ཁྱུང་ནག་དང་འདྲ། ལྷའི་མཚན་དང་། སྐུ་མདོག་ཕྱག་མཚན་སྔགས་རྣམས་བསྒྱུར་བ་ཙམ་གྱིས་འཐུས་སོ། །མངྒ་ལཾ།། །།

༄༅། །མཁའ་འགྲོ་སེང་གེའི་གདོང་པ་ཅན་གྱི་མན་ངག་ཟབ་མོ་རྣམས་བཞུགས་སོ།། གསེར་ཆོས།།

༄༅། །རྒྱ་གར་སྐད་དུ། ཙཀྲ་སཾ་བྷ་ར་མ་ཧཱ་ཡཱ་ན་སཱུ་ཏྲ། བོད་སྐད་དུ། བྱད་མ་འབུམ་རྡུགས་ཀྱི་འཁོར་ལོ་ཞེས་བྱ་བ། ཡེ་ཤེས་ཀྱི་མཁའ་འགྲོ་མ་ལ་ཕྱག་འཚལ་ལོ། །འདི་ལ་ལོ་རྒྱུས་
དང་༑ ལས་ཚོགས་གཉིས་ལས། དང་པོ་ནི། བ་རི་ལོ་ཙཱ་བ་རྒྱ་གར་དུ་བྱོན་པ་ལ། བལ་པོ་ན། མུ་སྟེགས་ཀྱི་སྟོན་པ་སྐལ་ལྡན་རྒྱལ་པོ་དང་རྩོད་པ་བྱས་པ་ལས། སྐལ་ལྡན་རྒྱལ་པོ་ཕམ་པས་ཁོ་ཁྲོས་
ནས༑ ཁྱོད་ངས་ཞག་བདུན་གྱི་ཚེ་ལས་མེད་པར་བྱའོ་ཟེར། དེ་མ་ཡིན་ན་ཁྱོད་ངའི་བསྟན་པ་ལ་ཞུགས་དགོས་ཟེར་བ་ལ། ང་ཁྱོད་ཀྱི་བསྟན་པ་ལ་ཞུགས་པ་ལས། ད་ལྟ་རང་ཤི་ན་དགའ་གསུངས་པས། དེར་
ཁོང་གཉིས་མ་འཆམ་པར་བྱས་ནས་བ་རི་བ་བལ་པོ་སྤྱི་ཐེར་པའི་དྲུང་དུ་བྱོན། མུ་སྟེགས་ཀྱི་སྟོན་པ་སྐལ་ལྡན་རྒྱལ་པོ་དང་རྩོད་པ་བྱས་པའི་ལོ་རྒྱུས་དང་། ཞག་བདུན་ཀྱི་ཚེ་ལས་མེད་པར་བྱེད་དོ་ཟེར་བ་ཞུས་

༄༅། །པས། བལ་པོ་སྤྱི་ཐེར་བ་ལ་ཕར་བུ་གཅིག་འདུག་པ་ནས་རྐང་མགྱོགས་ཀྱི་རྫས་བཏོན། རྐང་པ་ལ་བྱུགས་ནས་བལ་ཡུལ་གྱི་ཉི་མ་དྲོས་པ་ལ་ཕྱིན་པས། རྡོ་རྗེ་གདན་དུ་ཉི་མ་ཕྱེད་པ་ལ་སླེབས་པས།རྡོ་རྗེ་གདན་པའི་དྲུང་དུ་
ཞུས་པ་དང་། དེ་རིང་ཚེས་དགུ་ཡིན། ནངས་པར་ཚེས་བཅུ་ལ། ཚོགས་ཀྱི་འཁོར་ལོ་རྒྱ་ཆེན་པོ་ཤོམས་དང་། མཁའ་འགྲོ་མའི་ལུང་བསྟན་ཅིག་འོང་གིས་གསུངས་པ་ལ། གསེར་ཞོ་བཞིའི་རིན་གྱིས་ཚོགས་ཀྱི་འཁོར་ལོ་བཤམས་ནས། བླ་མ་རྡོ་རྗེ་
གདན་པ་ལ་གསེར་སྲང་བཞི་ཕུལ་བས། ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱིས་ནམ་མཁའ་ནས། བུ་བ་རི་བ་རྡོ་རྗེ་གདན་ཀྱི་བྱང་ཕྱོགས་སུ་བྲག་གཡག་འདྲ་བའི་འོག་ན། ཁྲུ་གསུམ་གྱི་གཏིང་ན་སོལ་བའི་དོང་ཞིག་ཡོད། དེའི་འོག་ན་ལ་གཉིས་
ཆའི་སྒྲོམ་བུ་ཞིག་ཡོད། དེའི་ནང་ན་བསེའི་སྒྲོམ་བུ་ཞིག་ཡོད། དེའི་ནང་ན་བྱང་ཆུབ་ཤིང་གི་སྒྲོམ་བུ་ཞིག་ཡོད། དེའི་ནང་ན་དངུལ་གྱི་སྒྲོམ་བུ་ཞིག་ཡོད། དེའི་ནང་ན་གསེར་གྱི་སྒྲོམ་བུ་ཞིག་ཡོད། དེའི་ནང་ན་གཡུའི་སྒྲོམ་བུ་ཞིག་ཡོད། དེའི་ནང་ན་བཻ་
ཌརྻའི་སྒྲོམ་བུ་ཞིག་ཡོད། དེའི་ནང་ན་རིན་པོ་ཆེ་པདྨ་རཱ་གའི་སྒྲོམ་བུ་ཞིག་ཡོད། དེའི་ནང་དུ་ཆུ་དར་སྨུགས་པོ་ལ་ངེད་མཁའ་འགྲོ་མའི་སྙིང་གི་ཁྲག་རླངས་ཀྱིས་བྲིས་པའི་ཡི་གེ་བཅུ་བཞི་ཡོད། མགོ་ན་ཨོཾ་མེད། མཇུག་ན་སྭཱ་ཧཱ་མེད། གི་གུར་བཏགས་
མེད༑ ན་རོ་ཞབས་ཀྱུ་དང་འགྲེང་བུ་མེད། བར་ན་ཚག་མེད། དེ་ཉིན་རེ་ལ་ཉི་ཤུ་རྩ་གཅིག་རེ་ཐོན། དེ་བས་མང་བ་བཏོན་ན་མི་ཡོང་གསུངས། དེ་ནས་ཁོང་གིས་སང་ཉིན་དམར་གཏོར་ཆེན་པོ་གཅིག་བཅས་ཁྱེར་བྱིན་ནས། བྲག་གཡག་རོ་ཅན་དུ་ཕྱིན་

ནས་བརྐོས་པས། དེ་ནས་སོལ་བའི་དོང་ནས་སྒྲོམ་བུ་བྱུང་། དེའི་སྔགས་ཉིན་མཚན་མེད་པར་བཟླས་པས། མུན་རུབ་པ་ལ་མུ་སྟེགས་ཀྱིས་མཁའ་འགྲོ་མ་སྦྲན་བྱུང་བ་ཕྱིར་བཟློག་ཐུབ།སྲོད་ལ་འཇིག་རྟེན་གྱི་ལྷ་འདྲེ་ཐམས་ཅད་སྦྲན་བྱུང་བ་བཟློག་
ཐུབ༑ ནམ་ཕྱེད་ལ་ཡེ་ཤེས་པ་ཐམས་ཅད་སྦྲན་བྱུང་བ་བཟློག་ཐུབ། ཐོ་རེངས་མཁའ་འགྲོ་མ་ཐམས་ཅད་སྦྲན་བྱུང་བ་བཟློག་ཐུབ་བོ། །དེ་ནས་མཁའ་འགྲོ་མ་སེང་གེའི་གདོང་པ་ཅན་གྱི་ཞལ་ནས། མུ་སྟེགས་ཀྱི་སྟོན་པ་སྐལ་ལྡན་རྒྱལ་པོ་ཁ་ནས་ཁྲག་
སྐྱགས་ཏེ་ཤི་གསུངས་པས་བ་རི་བས་ངོམ་ངོམ་བྱས་ནས། རྡོ་རྗེ་གདན་པ་ལ་ཞུས་པས། རྡོ་རྗེ་གདན་པའི་གསུང་གིས། དུས་སྙིགས་མའི་སེམས་ཅན། སློབ་དཔོན་ང་འདྲ་བ་ཡོད་པ། སློབ་མ་ཁྱོད་འདྲ་བ་ཡོང་བ་གསུངས་ནས། བ་རི་བའི་སྐེ་ནས་
སྒྲོམ་བུ་ཡོད་པ་རྡོ་རྗེ་གདན་པས་བཅད་ནས་ཕྲོག དེ་ནས་ལོ་བཅུ་གཉིས་ཀྱི་བར་དུ་བླ་མ་དང་མཇལ་ཁ་མ་བཏང་བས། དེར་དགེ་ཚུལ་མ་ཧཱ་ཤ་ས་མ་བྱ་བས། འབྲས་སྤར་བ་གསུམ་རེ་ཙམ། ཆང་ཕོར་ཆུང་རེ་ཙམ་སྐེ་རགས་དཀྱིལ་དུ་གཏུམས་ཀྱིན་
བྱིན༑ དེ་ནས་བ་རི་བ་མཐའ་མ་མཇལ་ཁ་རྙེད། དེ་ནས་བོད་དུ་བྱོན། ས་ཆེན་ཀུན་སྙིང་ལ་གནང་། དེ་ནས་རིམ་པ་བཞིན་དུ་བརྒྱུད་དོ།། ༈ །།གཉིས་པ་འདིའི་ལས་ཚོགས་ལ། ཟློག་པ་དང་། བསད་པ་དང་། སྲུང་བ་དང་། ཚེ་སྒྲུབ་པ་
དང་༑ ནོར་སྒྲུབ་པ་དང་། དབང་དུ་སྡུད་པ་དང་། སྲེའུ་གསོ་བ་དང་། ཆར་འབེབས་པ་དང་། ཆར་གཅོད་པ་དང་། ཞིང་གི་འབུ་སྲུང་བ་དང་། སད་སྲུང་བ་དང་། སེར་བ་སྲུང་བ་དང་། ཐོག་སྲུང་བ་དང་། ལུག་ནད་སྲུང་བ། གཡག་ནད་

༄༅། །གཅོད་པ་དང་། ལྷོག་པ་སྲུང་བ། རིམས་ནད་སྲུང་བ། འབྲུམ་བུ་སྲུང་བ། འཁྲུ་བ་གཅོད་པ། འགོ་ཡོར་སྲུང་བ། མཚོན་སྲུང་བ། གཟའ་ནད་སྲུང་བ་གཉིས། ཇག་ཆིངས་དང་ཉི་ཤུ་རྩ་ལྔའོ།། ༈ །།འདིའི་
བ་ཐབས་ནི། སྐྱབས་འགྲོ་སེམས་བསྐྱེད་སྤྱི་དང་འདྲ་བ་ལ། རང་ཉིད་སྐད་ཅིག་གིས་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་ཞལ་ཤིན་ཏུ་གདངས་པ། ལྗགས་འདྲིལ་བ། མཆེ་བ་རབ་ཏུ་གཙིགས་པ། སྤྱན་གསུམ་དམར་ལ་ཟླུམ་
ཞིང་༑ ཉི་ཟླའི་འོད་ལྟར་འཕྲོ་བ། སྨིན་མ་གློག་ལྟར་འཁྱུག་པ། ཁྲོ་གཉེར་དཔྲལ་པའི་དབྱིངས་སུ་བསྡུས་པ། དབུ་སྐྲ་གཡུའི་རལ་པ་ཅན་གཞན་འཕྲུལ་དབང་བྱེད་ཀྱི་གནས་སུ་སླེབས་པ། དེའི་གསེབ་ན་མེའི་ཁྲོ་ཚོགས་དཔག་ཏུ་མེད་པ་འཕྲོ་བ། ཐོད་
པ་སྐམ་པོ་ལྔས་དབུར་བརྒྱན་པ། རློན་པ་ཁྲག་འཛག་པ་ལྔ་བཅུས་དོ་ཤལ་བྱས་པ། ཕྱག་གཡས་པས་ཉི་མའི་དཀྱིལ་འཁོར་ནམ་མཁའ་ལ་འཕྱར་བ། གཡོན་པས་ཟླ་བའི་དཀྱིལ་འཁོར་ཐུགས་ཀར་འཛིན་པ། སྐུ་ལས་བསྐལ་པའི་མེ་རབ་ཏུ་འབར་
བ༑ རུས་པའི་རྒྱན་དྲུག་དང་ལྡན་པ། ཐལ་ཆེན་གྱི་ཚོམ་བུ། རཀྟའི་ཐིག་ལེ། ཞག་གི་ཟོ་རིས། གླང་ཆེན་གྱི་ཀོ་རློན། མི་ལྤགས་ཀྱི་གཡང་གཞི། སྟག་ལྤགས་ཀྱི་ཤམ་ཐབས། སྦྲསྦྲུལ་གྱི་ཆུན་པོས་བརྒྱན་པ། ཞབས་གཡས་བསྐམ་ཞིང་ཕྱི་རྟིང་བྷ་
ག་ལ་གཏད་པ། གཡོན་དབང་ཆེན་གསེར་གྱིས་གཞི་ལ་ཐུག་པ། སྐུ་ལས་བསྐལ་པའི་མེ་རབ་ཏུ་འབར་བའི་ནང་ན་ཌཱ་ཀི་མ་དེ་འདྲ་བ་དཔག་ཏུ་མེད་པ་འཕྲོ་བ། གཡས་ཐམས་ཅད་ན་ལྕགས་ཀྱུ། ཞགས་པ། ལྕགས་སྒྲོག དྲིལ་

བུ༑ མདའ། མདུང་། དབྱུག་པ། ཁ་ཊཱཾ་ག འཁོར་ལོ། རལ་གྲི་འཛིན་པ། གཡོན་ཐམས་ཅད་ཐོད་པ་བདུད་རྩིས་གང་བ་འཛིན་པ། ཞབས་གཡས་བསྐུམ་ཞིང་གཡོན་བརྐྱང་བའི་གར་སྟབས་ཀྱིས་བཞུགས་པ། ཡེ་ཤེས་ཀྱི་མེ་རབ་ཏུ་འབར་བ་
སྒོམ༑ ཟློག་པའི་དུས་སུ་གཡས་ཉི་མ། གཡོན་ཟླ་བར་བསྒོམ། གསོད་པའི་དུས། གཡས་གྲི་གུག གཡོན་ཐོད་པ། དགྲ་བགེགས་སྒྲོལ་བའི་དུས། ལྟེ་བ་མན་ཆད་ལྕགས་ཕུར་ཟུར་གསུམ་དུ་བསྒོམ། རཱུ་པའི་སྙིང་དཀར་ནག་མཚམས་སུ་
བཙུགས་ནས་བཀྲག་མདངས་གཟི་བརྗིད་ཐམས་ཅད་འཇིབས་ནས། ཁོའི་ལུས་སྒོག་པའི་ཤུན་པ་བཞིན་དུ་བཏང་བར་བསམ། ངག་གནོན་བྱེད་ན་ལྕེ་ལ་བཙུགས་པར་བསམ། སྟྲི། ཨཿ ཀཿ སཿ མཿ རཿ ཙཿཤཿ དཿརཿསཿམཱཿརཿ ཡཿ ཕཊཿ དེ་ལ་
གོང་བསྙེན་ཁྲི་ཚོ་གསུམ་བྱ། དེས་ལས་འགྲུབ་པར་འགྱུར་རོ། །དེའི་ལག་ལེན་ནི།། ༈ །།ཟློགཔ་ལ། ཉི་མ་གཤེགས་ལ་ཕྱེད་ཀྱི་དུས་སུ་བསྒོམ། ཉི་ཟླ་གཉིས་ཀྱི་བར་དུ་བྱད་མ་དམར་ཆར་ཆར་སོང་བར་བསམས་ནས་ཐལ་མོ་བརྡབ་པར་
བྱའོ། །སྔགས་སུམ་བརྒྱའོ།། ༈ །།གསོད་པལ། རང་དྲག་མོ་གྲི་གུག་ཐོགས་པ། གྲི་གུག་གིས་སྙིང་ལ་སོགས་པ་དུམ་བུར་གཤོག་པར་དམིགས་ནས། རྡུལ་ཕྲན་བཞིན་དུ་བརླག་པར་བསམ།། ༈ །།སྲུང་བ་ལ། རང་ཉིད་ཡེ་ཤེས་
ཀྱི་ཌཱ་ཀི་མར་བསྐྱེད། ཕྱག་གཡས་ན་གསེར་གྱི་འཁོར་ལོ་རྩིབས་སྟོང་དང་ལྡན་པ། རང་གི་བསྲུང་བྱ་ཐམས་ཅད་འཁོར་ལོའི་ནང་དུ་ཚུད་ནས་སྲུང་བར་བསམ། འཁོར་ལོའི་རྩིབས་སྟོང་གི་ནང་ན། ཌཱ་ཀི་མ་སྟོང་ཡོད་པར་བསམ། རྩིབས་མཆན་ལ་ཁྲོ་

༄༅། །མོ་སྟོང་ཞལ་ཕྱིར་བསྟན་ནས་བཞུགས་པར་བསམ། བསྲུང་བྱ། ཐམས་ཅད་ཁྲོ་ཆུའི་ཕ་ཝང་ལྟར་བསྒོམ། མི་ལ་འདོགས་ན་གསེར་གྱིས་བྲིས་ནས་མགོ་མཇུག་མ་ལོག་པར་བྱེད་གྲི་ལྕགས་ཀྱི་སྦུབས་ལ་བཅུག ཁ་ལ་ཆས་
བཅད༑ ཞིང་ལྤགས་ཀྱིས་གཏུམས། ཕོའི་དཔུང་པ་གཡོན་ལ་འདོགས། མོའི་དཔུང་པ་གཡས་ལ་འདོགས། དེ་ནི་སྲུང་བའི་མན་ངག་གོ །།སྣྲ། ༈ །།ཚེ་སྒྲུབ་ནི། རང་མཁའ་འགྲོ་མ་སེང་གེའི་གདོང་པ་ཅན་སྐུ་མདོག་དཀར་མོ་ཚེའི་བུམ་
པ་བདུད་རྩིས་གང་བ་ཐུགས་ཀར་འཛིན་པ། དུར་ཁྲོད་ཀྱི་ཆས་ཀྱིས་བརྒྱན་པ། ཐོ་རངས་ཁ་ནུབ་ཕྱོགས་སུ་བསྟན་ལ། སྔགས་སྟོང་བཟླའོ། །དེས་བར་ཆད་ཐམས་ཅད་ཞི་བར་བསམ་མོ། །ཨཿཀཿསམཿ རཿཙཿཤཿདཿ རཿ སཿ མཱཿརཿཡཿ
ཕཊཿ དེ་ཉིན་རེ་བཞིན་སྟོང་བཟླས་ན་ཚེ་ཉི་ཟླ་དང་མཉམ་པར་འགྱུར་རོ།། ༈ །།ནོར་སྒྲུབ་ནི། རང་ཉིད་སྐད་ཅིག་གིས་མཁའ་འགྲོ་ནག་མོ་ཕྱག་གཡས་པ་ན་ཡིད་བཞིན་གྱི་ནོར་བུ་རིན་པོ་ཆེའི་རྒྱལ་མཚན་ནམ་མཁའ་ལ་འཕྱར་བ། གཡོན་པདྨའི་
ཕོར་བ་རིན་པོ་ཆེས་གང་བ་ཐུགས་ཀར་འཛིན་པ། ཞབས་གཉིས་གར་སྟབས་སུ་བཞུགས་པ། རིན་པོ་ཆེ་དང་རུས་པའི་རྒྱན་དྲུག་དང་ལྡན་པ། སྔགས་འབུམ་ཚོ་གཅིག་བཟླའོ། །ཨཿ ཀཿ སཿ མཿ རཿ ཙཿ སིདྡྷི་ཨཱཿ ཧཱུཾ དེས་འགྲུབ་པར་ཐེ་ཚོམ་
མེད།། ༈ །།དབང་སྡུད་བྱེད་ན། རང་ཉིད་སྐད་ཅིག་གིས་མཁའ་འགྲོ་མ་སེང་གེའི་གདོང་པ་ཅན་སྐུ་མདོག་དམར་མོ་གཡས་ན་ལྕགས་ཀྱུ་འཛིན་པ། གཡོན་ན་གཏེར་གྱི་བུམ་པ་དཀུར་བརྟེན་པ། རུས་པའི་རྒྱན་དྲུག་དང་ལྡན་པ། ཞབས་གཉིས་

གར་སྟབས་སུ་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསྒོམ། སྔགས་འབུམ་ཚོ་གསུམ་བཟླའོ། །ཨཿ ཀཿ སཿ མཿ རཿ ཙཿ ཤཿ དཿ རཿ སཿ མཿ རཿ ཕཊཿ༔ འགྲོ་བ་ཐམས་ཅད་དབང་དུ་སྡུས་ཤིག་སྭཱ་ཧཱ། འདི་ཞུ་བ་ལ་གསེར་སྲང་རེའི་
བཀའ་རྒྱའོ།། ༈ །།སྲིའུ་གསོ་བ་ནི། རྫས་གསུམ་ལ་བརྟེན་ནས་གསོ་བ་ལ། མི་གྲིར་ཤི་བའི་རུས་པ། གུ་གུལ། རྟ་བོན་རྣམས་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱི་སྐུ་གསུང་ཐུགས་ཀྱི་རྟེན་དུ་བསྐྱེད། སྔགས་སྟོང་ཚོ་གསུམ་
བདུན་གྱིས་རྫས་ལ་བཏབ། ཞིབ་ཏུ་བཏགས་ནས། པར་བུའི་ནང་དུ་ཚག་བྱེད། ཕོ་མོ་གང་ཡིན་ཡང་འདྲ། ཕྲུ་གུ་སྐྱེ་མ་ཐག་ལ། ལྟེ་ཐག་མ་བཅད་པ་ལ་སྤྱི་བོ། སྐྲ་མཚམས། མིག རྣ་བ། སྣ། ཁ། མཆན་ཁུང་། ནུ་མ། སྲིན་
མཛུབ༑ སྙིང་ག ལྟེ་བ། རྐང་པའི་མཐེབ་སྲིན་རྣམས་སུ་ཐིག་ལེ་གཉིས་གཉིས་བྱ། ཧཱུཾ་ནག་པོ་རེ་རེས་བསྲུངས་པར་བསམ། ཧཱུཾ་རྣམས་མཁའ་འགྲོ་མར་བསྒོམ། བྱིས་པ་ཕོ་མོ་གང་ཡིན་ཡང་ངུ་བའི་ལུགས་མེད། འདྲེའི་གནོད་པ་མི་ཡོང་། དེ་ཞུ་
བ་ལ་གསེར་ཞོ་རེའི་བཀའ་རྒྱ་ཡོད།། ༈ །།ཆར་པ་འབེབས་པ་ནི། རང་མཁའ་འགྲོ་མ་སེང་གེའི་གདོང་པ་ཅན་དུ་བསྒོམ། ཀླུ་བརྒྱད་དབང་དུ་བསྡུ་བ་ལ་སྐྱེར་པའི་ཕུར་པ་སོར་བཞི་པ་བྱས། སྔགས་སྟོང་ཚོ་གསུམ་བཏབ། གླ་རྩི། གུ་
གུལ༑ ག་བུར་གསུམ་གྱིས་བྱུགས་ལ། ཆུ་མིག་ཁ་ཤར་བསྟན་དུ་སྦས། ཕྱོགས་བཞིར་ཀླུ་གཏོར་བཏང་། ཐོ་བཞི་བཙུགས། རབ་ཞག་གསུམ། འབྲིང་བཞི། ཐ་མ་ལྔ་ལ་མི་འབབ་མི་སྲིད་དོ། །ལག་ལེན་ལ་བརྩོན་འགྲུས་བསྐྱེད། བཀའ་རྒྱ་ལ་

༄༅། །གསེར་ཞོ་དོ་ཡོད། མན་ངག་ཞལ་ལས་ཤེས་སོ།། ༈ །།ཆར་པ་གཅོད་པ་ནི། རང་མཁའ་འགྲོ་མ་སེང་གེའི་གདོང་པ་ཅན་དུ་བསྐྱེད། ནམ་མཁའ་ལྕགས་ཀྱི་འཁོར་ལོ་རྩིབས་འབུམ་དང་ལྡན་པ་གཡས་སུ་འཁོར་
བར་བསྒོམ། ས་རྣམས་ལྕགས་བསྲེགས་ཀྱི་ས་གཞི་པདྨ་འདབ་མ་འབུམ་དང་ལྡན་པ་གཡོན་དུ་འཁོར་བར་བསྒོམ། དེ་གཉིས་བར་དུ་དུས་མཐའི་མེ་འབར་བར་བསྒོམ། དེའི་ནང་དུ་རང་སྐད་ཅིག་གིས་ཡེ་ཤེས་ཀྱི་མཁའ་འགྲོ་མ་སྐྱ་མདོག་དམར་མོ་ཞལ་
གཅིག་ཕྱག་གཉིས་མ། ཞལ་ཤིན་ཏུ་གདངས་པ། ལྗགས་འདྲིལ་བ། མཆེ་བ་རབ་ཏུ་གཙིགས་པ། ཤངས་ནས་ཁམས་གསུམ་འཐོར་བའི་རླུང་ནག་འཚུབས་པ། སྤྱན་གསུམ་དམར་ལ་བསྒྲད་པ། སྨིན་མ་གློག་ལྟར་འཁྱུགས་པ། ཁྲོ་གཉེར་དཔྲལ་
r
བའི་དབྱིངས་སུ་བསྡུས་པ། དབུ་སྐྲ་དམར་སེར་གཞན་འཕྲུལ་དབང་བྱེད་ཀྱི་གནས་སུ་སླེབས་པ། ཀླུ་བརྒྱད་དབང་དུ་སྡུད་པའི་སྦྲུལ་ནག་པོའི་ཐོད་བཅིངས་པ། དམར་པོའི་སྙན་ཆ། སེར་པོའི་མགུལ་རྒྱན། དཀར་པོའི་དཔུང་རྒྱན་དང་ཞབས་གདུབ་
བྱས་པ། ཐོད་པ་སྐམ་པོ་ལྔས་དབུ་ལ་བརྒྱན་པ། རློན་པ་ལྔ་བཅུས་དོ་ཤལ་བྱས་པ། ཕྱག་གཡས་པས་ཡེ་ཤེས་ཀྱི་མེ་ཕུང་ནམ་མཁའ་ལ་འཕྱར་བ། གཡོན་པས་ཐུགས་ཀར་མེ་ཕུང་འཛིན་པ་དཀུ་ལ་བརྟེན་པ། སྐྱ་ལ་དུར་ཁྲོད་ཀྱི་ཆས་བརྒྱད་ཀྱིས་བརྒྱན་
པ༑ ཞབས་གར་སྟབས་སུ་བཞུགས་པ། དེ་ལྟ་བུར་བསྐྱེད། ཆར་པ་གཏོང་བའི་ལྷ་སྲིན་སྡེ་བརྒྱད་ཐམས་ཅད་བྱ་སྤུ་མེ་ལ་སྦར་བ་བཞིན་དུ་གཞོབ་ཐུལ་ཐུལ་སོང་བར་བསམ། ཨཿ ཀཿ ས མ༔ རཿ ཙཿ ཤཿ དཿ རཿ སཿ མཱཿ རཿ ཡཿ ཕཊཿ ག་རུ་ཌ་

ཤ་ད་ར་ས་མཱ་ར་ཡ་ཕཊ། སྔགས་གསུམ་བརྒྱ་བཟླས་ལ། སྡིགས་མཛུབ་བྱས་ལ་འབུད། ལོགས་ཐམས་ཅད་མེ་རི་མེ་ཕུང་གིས་ཁེངས་པར་བསམ། ཆར་གཅོད་པའི་མན་ངག་རྫོགས་སོ།། ༈ །།ཞིང་གི་འབུ་སྲུང་བ་ནི། ཐོ་རངས་བྱེ་མ་
བླངས་ནས་སྔགས་སྟོང་བཏབ་ནས་གཏོར་བས་འབུ་ཡུལ་ནས་བུད་འགྲོ། བྱ་དང་བྱིའུ་རི་བོང་སོགས་ཐམས་ཅད་ཐུབ་བོ།། ༈ །།མཁའ་འགྲོ་མ་སེང་གེའི་གདོང་པ་ཅན་གྱིས་སད་སྲུང་བའི་མན་ངག་ནི། ཆུ་ཟངས་གཞོང་གང་སྟེང་དུ་
སྒྲུབ་
འཇོག དེའི་ཆུ་ནང་དུ་ཀླུ་ས་བདག ལྷ་སྲིན་སྡེ་བརྒྱད་ཐམས་ཅད་འགུགས་གཞུག་དྲག་པོ་བྱས་ནས། དེའི་ཆུ་ནང་ན་མངོན་སུམ་དུ་ཡོད་པར་བསམ། དེའི་ནང་ནས་ཁ་རླངས་ཀྱི་སྤྲིན་འཐིབས་པར་བསམ། སྔགས་སུམ་བརྒྱ་ཆུ་ལ་འདེབས་སོ། །དེས་
ཐབས་
སྤྲིན་འདུ་བར་བསྒོམ། ཐེ་ཚོམ་མེད་པར་སྲུང་བའི་མན་ངག་གོ། ༈ །།སེར་བ་སྲུང་བ་ནི། རང་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་དུ་བསྒོམ། ནམ་མཁའ་མེ་ཕུང་འབར་བར་བསྒོམ། །སྔགས་སྟོང་ཚོ་གཅིག་ནམ་མཁའ་ལ་
འདེབས། ཐོ་རངས་བྱས་པས་སེར་བ་ཐུབ་པར་ཐེ་ཚོམ་མེད་དོ།། ༈ །།ཐོག་སྲུང་བ་ནི། རང་ཡེ་ཤེས་ཀྱི་མཁའ་འགྲོ་མར་བསྒོམ། སྤྱི་བོར་གསེར་གྱི་འཁོར་ལོ་རྩིབས་སྟོང་དང་ལྡན་པ་གཡས་སུ་འཁོར་བར་བསམ། རང་ལུས་སྲུང་བ་ནི་
སྔགས་གསེར་གྱིས་བྲིས་ལ་བཏགས། དེ་ནི་ཐོག་སྲུང་བའོ།། ༈ །།ལུག་ནད་གཅོད་པ་ནི། དཀར་གོང་སྲིན་མེད་ཕྱེ་མ་བྲེ་དོ་ལ། དུག་གི་ཁུ་བས་བྲན། སྔགས་སྟོང་ཚོ་གཅིག་བཏབ། དགོངས་ཀ་ལུག་གི་མདུན་ན་བབ། ལུག་ནད་ཐམས་

༄༅། །ཅད་བྱ་སྒྲོ་མེ་ལ་བསྲེགས་པ་བཞིན་སོང་བར་བསམས་ཏེ། ལུག་ནད་ཐམས་ཅད་ཐུབ་པར་ཐེ་ཚོམ་མེད་དོ།། ༈ །།གཡག་ནད་གཅོད་པ་ལ། བལ་དཀར་པོ། ནག་པོ། དམར་པོ་གསུམ་ལ་སྐུད་པ་སུམ་བསྒྲིལ་བྱས་
ལ་མདུད་པ་གསུམ་བཏབ་ལ། སྔགས་སྟོང་ཚོ་གསུམ་བཏབ་ནས་བཏགས་ན་གཡག་ནད་ཀྱི་རིགས་ཐམས་ཅད་གཅོད་ཐུབ་པར་ཐེ་ཚོམ་མེད་དོ།། ༈ །།ལྷོག་པ་སྲུང་བ་ལ།.„སྔགས་སྟོང་ཚོ་རེ་བཟླས་ནས་ཆུ་ལ་བཏབ་ནས་བླུད་པས་ཐུབ་པར་ཐེ་
ཚོམ་མེད་དོ།། ༈ །།རིམས་སྲུང་བ་ནི། ཤུ་དག་དང་། བོང་ང་ནག་པོ་གཉིས་ལ་སྔགས་བརྒྱ་བཏབ་ནས་བདུག་པའམ་བཏགས་པས་ཐུབ་བོ།། ༈ །།འབྲུམ་ནད་སྲུང་བ་ལ། སྲན་མ་བདུན་ལ་སྔགས་བརྒྱ་བཏབ་ནས་ཟོས་པའམ་ལུས་
ལ་བཏགས་ན་ཐུབ་བོ།། ༈ །།འཁྲུ་བ་གཅོད་པ་ལ། ཁྱི་རྒྱ་བོའི་བལ་ལ་བུ་གཙང་མས་བསྙོད། བུ་མོ་གཙང་མས་བཀལ་བའི་སྐད་པ་སུམ་བསྒྲིལ་ལ་སྔགས་སྟོང་ཚོ་གསུམ་བཏབ། ལུས་དང་རྐང་པ་ལ་བཏགས་ན་ཐེམ་བུ་བཅད་པ་བཞིན་འགྲོ་
བར་ཐེ་ཚོམ་མེད་དོ།། ༈ །འགོ་ཡོར་སྲུང་བ་ནི། གསེར་གྱི་མེ་བཙའ་དཔྲལ་བར་རྒྱབ་ན་ཐུབ། མན་ངག་ཞལ་ལས་ཤེས་སོ།། ༈ །།མཚོན་སྲུང་བ་ལ། གསེར་དང་། པདྨ་རཀྟ་བསྲེས་ལ་སྲུང་བ་བྲིས་ནས་ལུས་ལ་བཏགས་ན་ཐེ
ཚོམ་མེད་དོ། །མན་ངག་ཞལ་ལས་ཤེས་སོ།། ༈ །།གཟའ་ནད་སྲུང་བ་ནི། གུ་གུལ་ལ་སྔགས་སྟོང་བཏབ་ནས་ཐང་བཏང་ན། གཟའ་ནད་གར་སོང་ཆ་མེད་ལ་འགྲོ། ༈ །།ཡང་གཟའ་ནད་འཆོས་པ་ལུགས་གཅིག་ལ། མཐོང་བའི་

དུག རེག་པའི་དུག ཁ་རླངས་ཀྱི་དུག ཚོར་བའི་དུག བསམ་པའི་དུག་དང་ལྔའོ། །སྤྱང་ཀིའི་བྲུན། གུ་གུལ་ནག་པོ། བཙན་དུག ཡུག་ས་མོའི་རྨོངས་སྤུ། རྟ་ནག་གི་བོན། དེ་རྣམས་ཞིབ་པར་བཏགས་ནས་བདུགས་ན་གར་སོང་ཆ་མེད་ལ་
འགྲོའོ། །མན་ངག་བླ་མའི་ཞལ་ལས་ཤེས་སོ།། ༈ །།ཇེག་ཆིངས་ནི། རང་ཉིད་ཌ་ཀི་མར་བསྒོམས་སྔགས་ལྔ་བརྒྱ་བཟླས་ཏེ་རྐང་འོག་གིས་བླངས་ནས་བཏབ་ལ་གར་འགྲོའི་སར་སྔོན་དུ་རླུང་ལ་བསྐར་བས་མེ་ཕུང་འབར་ཞིང་འཁྲུགས་པས་
དགྲ་བགེགས་ཐམས་ཅད་ཐལ་བ་རྡུལ་དུ་རློག་པར་བསམ། མཁའ་འགྲོ་མ་སེང་གེའི་གདོང་པ་ཅན་གྱི་ལམ་སྲུང་ཟབ་བོ། །།Î། ༈ །།མཁའ་འགྲོ་མ་སེང་གེའི་གདོང་པ་ཅན་གྱི་མན་ངག་མཁའ་འགྲོ་སྟོང་གི་ནང་ནས་ཕྱིར་ཟློག་པའི་ཐབས་
བཞུགས་སོ། །ན་མོ་གུ་རུ་བཛྲ་ཌཱ་ཀི་ནཱི་བྷྱོཿ མཁའ་འགྲོ་མ་སྟོང་གི་སྲོག་སྙིང་ནང་ནས། ཟློག་པའི་ཐབས་ནི། སྐྱབས་འགྲོ་སེམས་བསྐྱེད་བྱས་ལ། རང་སྐད་ཅིག་གིས་མཁའ་འགྲོ་མ་སེང་གེའི་གདོང་པ་ཅན། ཕྱག་གཡས་གྲི་གུག་ནམ་མཁའ་ལ་
འཕྱར་བ། གཡོན་ཐོད་ཁྲག་ཐུགས་ཀར་འཛིན་པ། རུས་པའི་རྒྱན་ཅན། ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་སྐྲ་ཚད་རི་རབ་ཙམ་ཡོད་པའི་གནས་གསུམ་བྱིན་གྱིས་བརླབ། དེའི་ང་རྒྱལ་བརྟན་པའི་སྒོ་ནས་སྔགས་འདི་འདྲེན་ནོ། །ཞེས་
སོགས་སྤྱི་དང་མཐུན་ནོ། །འདྲེན་པའི་དུས་སུ་ངག་བཅད་ཕྲེང་བ་ཕྱིར་བསྒྱུར་ཏེ། ཉི་མ་ནུབ་འགྲོ་བའི་གོང་ལ་ཚུགས་ཙམ་བྱས་ནས་གང་འགྲུབ་བྱས་ན། མཐུ་གཏད་མནན་གསུམ་གྱིས་མི་ཚུགས་སོ། །ཨཿ ས་ཡེ་ཤེས་པ་དང་ཚངས་པའི་གནོད་པ་

༄༅། །སེལ། ཀཿ ཡིས་ལྷ་མ་ཡིན་གྱི་གནོད་པ་སེལ། སཿ ཡིས་ས་བདག་གི་གནོད་པ་སེལ། མཿ ཡིས་མ་མོའི་གནོད་པ་སེལ། རཿ ཡིས་རྒྱལ་པོའི་གནོད་པ་སེལ། ཙཿ ཡིས་བཙན་གྱི་གནོད་པ་སེལ། ཤཿ ཡིས་གཤིན་རྗེའི་
གོན་པ་སེལ། དཿརཿ སཿ ཨཱཿ རཿ ཡཿ ཕཊཿཀྱིས་སྡེ་བརྒྱད་ཡོངས་ཀྱི་གནོད་པ་སེལ་ལོ། །འདིའི་མངོན་རྟོགས་བསྒོམ་པར་འདོད་པས། དང་པོ་ཉི་མ་རི་རྩེ་ལ་འགྲོ་བའི་དུས་སུ་ཁ་ཕྱིར་བལྟས་ལ་གོས་མགོ་མཇུག་བཟློག་ལ་གོན། ཕྲེང་བ་ཕྱིར་བགྲང་
ཞིང་ཏིང་ངེ་འཛིན་བསྒོམ་མོ། དེའང་སྭ་བྷཱ་ཝས་སྟོང་པར་སྦྱངས་ནས་ཚད་མེད་བཞི་བསྒོམ། དེའི་ངང་ལས་ཡིག་འབྲུ་རྣམས་ཡོངས་སུ་གྱུར་པ་ལས། དགྲ་བགེགས་ཐམས་ཅད་སྲེག་པར་བྱེད་པའི་དབུས་སུ། པཾ་ལས་པདྨ། ཨ་ལས་ཟླ་བའི་དཀྱིལ་
འཁོར་གྱི་སྟེང་དུ། ཧཱྃ་ལས་དགྲ་བགེགས་ཕོ་མོ་བསྒྱེལ་བའི་སྙིང་གར་ཧཱུཾ་མཐིང་ནག་ཅིག་བསམ། དེ་ལས་འོད་ཟེར་དམར་ནག་འཕྲོས་པས་འཇིག་རྟེན་གྱི་དགྲ་བགེགས་ཐམས་ཅད་དང་། ཁྱད་པར་དུ་དམིགས་བྱ་འཁོར་དང་བཅས་པ་བསྒྲལ། ཚུར་
འདུས་ཧཱྃ་ལ་ཐིམ། ཡོངས་སུ་གྱུར་པ་ལས། རང་ཉིད་མཁའ་འགྲོ་མ་སེང་གེའི་གདོང་པ་ཅན། ལྕགས་ཀྱི་རལ་པ་སྔོན་པོ་ཐུར་དུ་འཕྱང་བ། ཞལ་གདངས་པ། ལྗགས་འདྲིལ་བ། མཆེ་བ་གཙིགས་པ། མིག་མེ་མདག་གི་ཕུང་པོ་ལྟར་དམར་ལ་ཟླུམ་
པ་གསུམ་བསྒྲད་པ། ཕྱག་གཡས་གྲི་གུག་ནམ་མཁའ་ལ་འཕྱར་བ། གཡོན་ཐོད་པ་ཁྲག་གིས་གང་བ་ཐུགས་ཀར་འཛིན་པ། དེའི་གྲུ་མོ་གཡོན་ན་ཁ་ཊཱཾ་ག་རྩེ་གསུམ་དཀུར་བརྟེན་པ། ཞབས་གཡོན་བརྐྱང་བའི་བརླ་ལ་གཡས་པའི་མཐེ་བོང་གཏད་

པ༑ རུས་པའི་རྒྱན་དྲུག་གིས་བརྒྱན་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ། ཧཱུཾ་ལས་འོད་ཟེར་འཕྲོས་པས། ནུབ་ཕྱོགས་ཨུ་རྒྱན་ཡུལ་ནས་རང་དང་འདྲ་བའི་མཁའ་འགྲོ་མ་འབུམ་སྡེ་སྤྱན་དྲངས་
ལ༑ མདུན་གྱི་ནམ་མཁར་བཞུགས་པ་ལ་ཡིད་ཀྱིས་ཕྱག་བྱས། ཨཉྙཾ་སོགས་ཀྱིས་མཆོད། འདོད་དོན་ལ་གསོལ་བ་བཏབ། དེ་ནས་ཛཿ ཧཱུྃ་བཾ་ཧོཿ གཉིས་སུ་མེད་པར་བསྟིམ། ཆོས་འབྱུང་གི་རྩེ་ལ་ཉི་མ་སྔོན་ལ་འགྲོ་བའི་དུས། དམིགས་པ་འཁོར་
དང་བཅས་པ་འགྲོ་བར་བསམས་ལ་བཟླ་བར་བྱའོ། །སྔགས་ཀྱི་གཞུག་ཏུ། ཕཊ་ཤ་ཙ་ར་མ་ས་ཀ ཞེས་པ་འདི་ཤེས་པར་བྱའོ། །ངེས་པར་བཟློག་ན། ཀ་ས་མ་ར་ཙ་ཤ་ཕཊ། འདིའི་བཟླས་པ་ལ། ཉི་མ་རི་ལ་འགྲོ་བའི་དུས་དང་མཉམ་མོ། །ཐལ་མོ་
བརྡབ་ཅིང་དམོད་མོ་བྱའོ། །མཐར་དགེ་བ་བྱང་ཆུབ་ཏུ་བསྔོ། བཛྲ་མུ༔ ཞེས་པས་ཡེ་ཤེས་པ་གཤེགས། དམ་ཚིག་པ་རང་ལ་བསྡུའོ། །མངྒ་ལཾ།། ༈ །།སྐྱབས་འགྲོ་སེམས་བསྐྱེད་བྱས་ལ། རང་སྐད་ཅིག་གིས་ཡེ་ཤེས་ཀྱི་མཁའ་འགྲོ་མ་
སེང་གེའི་གདོང་པ་ཅན། ཕྱག་གཡས་གྲི་གུག་ནམ་མཁའ་ལ་འཕྱར་བ། གཡོན་ཐོད་པ་ཐུགས་ཀར་འཛིན་པ། རུས་པའི་རྒྱན་ལྔས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། སྐུའི་ཚད་ནི་རི་རབ་ཙམ་ཡོད་པའི་གནས་གསུམ་བྱིན་གྱིས་
བརླབས་ལ། དེའི་ང་རྒྱལ་བརྟན་པོའི་སྒོ་ནས་སྔགས་བཟླས། སྨྲ་བཅད་བྱས་ཤིང་ཕྲེང་བ་ཕྱིར་ལ་བསྒྱུར་ལ་ཕུལ་ཏེ། ཉི་མ་ནུབ་འགྲོ་བའི་སྔོན་ལ་ཚུད་ཙམ་བྱས་ལ། ཅི་འགྲུབ་བྱས་ན་མཐུ་གཏད་མནན་གསུམ་གྱིས་མི་ཚུགས། རྦོད་ཁ་གནོད་འདྲེ་ག་ལ་

༄། ། ཡོང༌། །ལྷ་སྲིན་སྡེ་བརྒྱད་གནོད་པ་ཟློག །རྨེ་ཡུག་འཁོན་གསུམ་ཡོང་མི་སྲིད། །ས་བདག་ཀླུ་གཉན་གནོད་པ་ཟློག །དུས་མིན་འཆི་བའི་མཚན་མ་ཟློག །འགལ་རྐྱེན་བར་ཆད་འདི་ཡིས་སེལ། །ཚེ་ཡི་དངོས་གྲུབ་འདི་
ཡིས་སྟེར། །བསོད་ནམས་ཆེན་པོ་ཤིན་ཏུ་འཕེལ། །ནད་གདོན་བར་ཆད་ཐམས་ཅད་འདི་ཡིས་སྲུང་། །བསམ་པའི་དོན་ཀུན་འདི་ཡིས་འགྲུབ་བོ།། ༈ །།ཡང་མཁའ་འགྲོ་མ་ཤིན་ཏུ་དྲག་མོ་བྱེད་ན། སྐད་ཅིག་གིས། ཨོཾ་སྭ་བྷཱ་བ་ཤུདྡྷ་
སོགས༑ སྟོང་པ་ཉིད་དུ་གྱུར། སྟོང་པའི་ངང་ལས་བྷཾ་ཡོངས་སུ་གྱུར་པ་ལས། གཞི་གནམ་ལྕགས་ལས་གྲུབ་པའི་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བ། ཕྱི་རོལ་ནས་བསྐལ་པའི་མེ་འབར་བ། དེའི་དབུས་སུ་པཾ་ལས་པདྨ།
ཉི་མའི་དཀྱིལ་འཁོར་གྱི་སྟེང་དུ། ལས་མཁན་དང་།ྋ དགྲ་བགེགས་ཕོ་མོ་དང་བཅས་པ་བསྒྱེལ་བའི་སྙིང་གར་རང་གི་སེམས་ཉིད་ཧཱུཾ་ལས་གྲི་གུག་ཧཱུྃ་གིས་མཚན་པ་གཅིག་ཏུ་གྱུར། དེ་ལས་འོད་ཟེར་དམར་ནག་མཚོན་ཆ་ལྟ་བུ་ཕྱོགས་བཅུར་འཕྲོས་
པས༑ འཇིག་རྟེན་ཁམས་ཀྱི་དགྲ་བགེགས་གདུག་པ་ཅན་ཐམས་ཅད་མཁའ་འགྲོ་མའི་གོ་འཕང་ལ་བཀོད། ཚུར་འདུས་ཡོངས་སུ་གྱུར་པ་ལས། རང་ཉིད་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན། སྐུ་མདོག་ནག་མོ་རལ་པ་ཕྱེད་སྤྱི་བོར་ཐོར་
ཅོག་བཅིངས་པ་ལྷག་མས་སྐུ་ལུས་ཁྱབ་པའོ། །རལ་པ་ཉག་རེ་རེ་ལ་དུག་ཤིང་གྲི་ལྕགས་དང་མི་རྐང་ལས་བྱས་པའི་ཕུར་བུ་ཁྲག་བྱུགས་པ་རེ་རེ་དག་ལས་ཐོག་སེར་འབེབ་པ། དར་ནག་གི་སྟོད་གཡོགས། རེ་བས་སྨད་གཡོགས་ཤིང་། སྐེད་ལ་དུག

སྦྲུལ་བཅིངས་པ། ཕྱག་གཡས་གནམ་ལྕགས་ལས་གྲུབ་པའི་གྲི་གུག་མེ་འབར་བས་སྡིགས་ཤིང་། གཡོན་པ་ན་བདུད་ཀྱི་ཁྲམ་ཤིང་ཁྲ་བོ་བསྣམས་པ། ཞལ་གདངས་ཤིང་མཆེ་བ་དམར་ནག་གཙིགས་པ་ཞལ་ནས་ཁྲག་དང་དུག་ནད་སྐྱགས་པ། སྤྱན་
གསུམ་མེ་ལྟར་འབར་བ་ལ། ཁྲག་གི་མཆིལ་མ་འཛག་ཅིང་། ལྗགས་གློག་གི་འོད་ཟེར་ལྟར་འཕྲོ་བ། ཞབས་འཆམས་སྟབས་སུ་བྱོན་པར་བསམ། སྐབས་འདིར་སྤྱན་འདྲེན་བྱ། མཆོད་བསྟོད། དགུག་གཞུག་བྱེད། དེ་ནས་གོས་ལྷམ་ཞྭ་གསུམ་པོ་
ཕྱི་ནང་མགོ་མཇུག་བསྒྱུར་བ་དང་། ཕྲེང་བ་ཕྱིར་ཕུལ། སྔགས་འདི་བགྲང་། ཕཊ་ཡ་ར་མཱ་ས་ར་ད་ཤ་ཙ་ར་མ་ས་ཀ་ཨ། པྲ་ཏྱཾ་གི་ར་ཏྲིག ཡཀྵ་ཁྲེན་ཟློག་ཟློག མ་མ་ཁྲེན་ཟློག ཌཱ་ཀི་མ་པྲ་ཏྱཾ་གི་ར་ཏྲིག་ཁྲེན་ཟློག དེ་ཡང་མཆོད་རྟེན་ལ་སོགས་བོན་
སྐོར་ལ། གསུམ་བདུན་ཉེར་གཅིག་སོགས་ཕྱི་ལོག་ཏུ་བསྐོར་བ་བྱ། དུས་དེར་ལན་གསུམ་ཐལ་མོ་བརྡབ། རྟགས་མ་བྱུང་ན་ལན་གསུམ་སྦྲེལ། རྟགས་ནི་བུད་མེད་དགྲ་ཕྱོགས་སུ་ཁ་བལྟ། ངུ་འབོད། རྒོད། བྲང་བརྡུང་། ཐལ་བ་གཏོར། ཆུ་
གཤོཟོར་འཕེན་ནོ། །དེ་བྱུང་ནས་སྔགས་འགོར་ཨོཾ་སྦྱར་ལ་ཡཀྵ་ཁྲེན་ཟློག་ལ་སོགས་པའི་འོག་མའི་སྔགས་གསུམ་ཁོ་ན་བགྲང་། དེས་ལྟས་ངན་ཀུན་བཟློག་གོ །དྲག་མོའི་ཟློག་སྔགས་སོ། །རྒྱུན་ཏུ་མངོན་རྟོགས་གང་བསྒོམ་ཡང་སྔགས་འདི་
བཟླའོ། ། ཨ་ཀ་ས་མ་ར་ཙ་ཤ་ད་ར་ས་མཱ་ར་ཡ་ཕཊ། ཅེས་སོ། །ཐུན་མཚམས་སུ་གཏོར་མ་འབུལ་བར་འདོད་ན། གཏོར་མ་ཤ་ཆང་གིས་བརྒྱན་པ་ལ། ཨ་མྲྀ་ཏས་བསང་སྭ་བྷཱ་བས་སྦྱང་། སྟོང་པའི་ངང་ལས་ཨ་ལས་བྱུང་བའི་ཐོད་པའི་ནང་

༄༅། །དུ། གཏོར་མ་ཤ་ལྔ་བདུད་རྩི་ལྔས་གང་བའི་ཡེ་ཤེས་ཀྱི་བདུད་རྩིར་གྱུར། རང་གི་སྙིང་ག་ནས་འོད་ཟེར་འཕྲོས། མདུན་གྱི་ནམ་མཁར་མཁའ་འགྲོ་མ་སེང་གེའི་གདོང་པ་ཅན་ལ་འཁོར་མཁའ་འགྲོ་མ་འབུམ་སྡེས་བསྐོར་བ་
སྤྱན་དྲང་། ཉེར་སྤྱོད་ཀྱིས་མཆོད། ལྗགས་རྡོ་རྗེའི་སྦུ་གུས་གཏོར་མ་དྲངས་ཏེ་གསོལ་བར་བསམ། ཌཱ་ཀི་ནཱི་སིཾ་ཧ་མུ་ཁ་ས་པ་རི་ཝཱ་ར་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་གྱིས་ཕུལ། ཉེར་སྤྱོད་ཀྱིས་མཆོད་བསྟོད་རྒྱས་བསྡུས་གང་རུང་
བྱེད༑ བཅོམ་ལྡན་འདས་མ་འཁོར་དང་བཅས་པས་བདག་གི་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ཞེས་བརྗོད་དོ། །དགྲ་བགེགས་ཟློག་པ་ནི། རང་གི་མདུན་དུ་མཁའ་འགྲོ་མ་རང་དང་འདྲ་བ་གཅིག་བསྒོམ། རང་གི་མཐེ་བོང་
429གསེར་གྱི་སྟ་གྲི། མཛུབ་མོ་དངུལ་གྱི་གཏན་པ། དེའི་བར་དུ་དགྲ་བགེགས་ཀྱི་ལུས་རིད་ཅིང་སྐྲ་འཛིངས་པའི་མགོ་བོ་བཅད། མཁའ་འགྲོ་མའི་ཞལ་དུ་གསོལ་བར་བསམ་ཞིང་། ཕྲེང་བ་ཕྱིར་བསྒྱར། སྔགས་ཉི་མ་ནུབ་པའི་གྲིབ་སོ་ལ་ཁ་བལྟས་ཐལ་
མོ་བརྡབ་བོ། །གཏད་དང་རྫུ་འཕྲུལ་མཆོག་གིས་ཀྱང་མི་ཚུགས་སོ། །ཁོ་རང་ལ་ཟློག་གོ །སྔགས་བགྲང་ཞིང་དགྲ་ཡིད་ལ་བྱས་ནས་ཐལ་མོ་བརྡབས་པས་དགྲ་འཆི། རང་གི་སྙིང་གར་ཉི་མ་ལ་གནས་པའི་ཧཱུཾ་ནག་པོ་ལས་འོད་མེ་སྟག་ཏུ་འཕྲོ་བ། བ་
སྤུའི་བུ་ག་ནས་ཕྱིར་འཕྲོས་པ་དང་། ཞལ་ནས་མེ་འབར་གདོན་བགེགས་ཐམས་ཅད་བྱ་སྒྲོ་མེས་བསྲེགས་པ་ལྟར་དུ་བསམ་ཞིང་། རང་གི་ལག་པ་གཡོན་པའི་མཐེ་བོང་ལྕགས་ཀྱི་གཏུན་བུར་བསམ། ཡིག་འབྲུ་མཛུབ་མོ་ལྕགས་ཀྱི་གཏན་པར་

བསམ༑ ཕྲེང་རྡོག་རྣམས་དགྲ་བགེགས་ཀྱི་མགོ་བོ་ཁྲག་འཛག་པར་བསམ། ཕྲེང་བ་ལག་པ་གཡོན་པའི་མཐེ་བོང་གིས་ཕྱིར་བསྒྱུར། ཉི་ཟེར་ཡོད་ན་རྒྱབ་ཉི་མ་ལ་གཏད། སྔགས་བཟླས་ཟིན་པ་དང་། རང་ལ་མཆོད་པ་ལྔས་མཆོད། གནས་གསུམ་
དུཿ༑ ༀ་ཨཱཿ ཧཱུྃ་གིས་བསྲུངས་ནས་གནས་པར་བྱའོ། །ལམ་གྱི་ཇག་པ་ཆོམ་རྐུན་སྲུང་བའི་ཐབས་ལ། ཟན་གཙང་མ་ཞིག་ལ་ཐེབ་ཀྱུ་གཅིག་བྱས་ལ་བདེན་པ་བརྡར། ལམ་འདི་ན་གནས་པའི་ཇག་པ་ཆོམ་རྐུན་ཐམས་ཅད་ཁུག་ཅིག ཅེས་ཐེབ་ཀྱུ་ལ་
བསྟིམ༑ སྔགས་ཅི་མང་འདེབས། སྔགས་ནི། ༀ་ཨོཾ་ཐུམ་ཐུམ་རིལ་རིལ་ཤཀ་ཤཀ་སྨུག་སྨུག་དུ་མའི་མགོ་ལ་ཐུམ། ཅེས་སོ། །འདིའི་རྗེས་ལ་ཐེབ་ཀྱུ་གྲི་ལྕགས་ཀྱི་ཁང་པ་སྒོ་མེད་པ་དེའི་ནང་དུ་ཇག་པ་ཆོམ་རྐུན་ཐམས་ཅད་ཚུད་པའི་དམིགས་པ་
བྱའོ། །ཉེན་ལས་གྲོལ་བ་དང་ཟན་དེ་ཡ་སོ་ཅན་ལ་སྟེར་རོ། །བླ་མ་ས་སྐྱ་པ་ནས་བརྒྱུད་པའི་མན་ངག་སྒྲི།། ༈ །།ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་མའི་སྒྲུབ་ཐབས་ལ་སོགས་པ་བཞུགས་སོ། །སྭ་སྟི། སངས་རྒྱས་ཆོས་དང་
ཚོགས་ཀྱི་མཆོག་རྣམས་ལ། ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་གི་བར། ལན་གསུམ། ཨོཾ་སྭཱ་བྷཱ་བ་ཤུདྡྷསརྦ་དྷརྨཱ སྭ་བྷཱ་བཤུམྦྷོ྅ ཧཾ། སྟོང་པའི་ངང་ལས་ཨེ་ལས་ཆོས་འབྱུང་མཐིང་ནག་གྲུ་གསུམ་ཡངས་ཤིང་རྒྱ་ཆེ་བའི་ནང་
དུ༑ པཾ་ལས་པདྨ། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་རྣམ་ཤེས་ཀྱི་ངོ་བོ། ཨཿ ཀཿས༔མཿ༔ རཿཙཿཤཿདཿ རཿ སཿ མཱཿརཿཡཿཕཊཿ ཡིག་འབྲུ་བཅུ་བཞི་པོ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན

༄༅། །བྱས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་ཡོངས་སུ་གྱུར་པ་ལས། རང་ཉིད་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན། སྐུ་མདོག་མུན་པ་ལྟར་ནག་པ། ཞལ་གཅིག་ཕྱག་གཉིས་མ་
གཡས་གྲི་གུག་ནམ་མཁའ་ལ་འཕྱར་བ། གཡོན་ཐོད་པ་ཁྲག་གིས་བཀང་བ་ཐུགས་ཀར་འཛིན་པ། གྲུ་མོ་གཡོན་ན་ཁ་ཊཾ་ག་བསྣམས་པ། ལྕགས་ཀྱི་རལ་པ་རྟིང་པར་སླེབས་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་
ཅན༑ ཞབས་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་གིས་མཚན་པར་གྱུར། ཨཿཀཿསཿམཿ རཿཙཿཤཿ དཿ རཿ སཿམཱཿརཿཡཿ
ཕཊཿ ཅེས་ཅི་མང་བཟླ། བླ་མེ་ཡང་དག་པ་ཡོངས་ཀྱི་དགེ་བའི་བཤེས་གཉེན་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི༴ ཡི་དམ་དཀྱིལ་འཁོར་ལྷ་ཚོགས་རྣམས་ཀྱི༴ དཔལ་མགོན་དམ་པ་ཆོས་སྐྱོང་བའི་སྲུང་331
མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་བཀའ་བདེན་པ་དང་། ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་མཁའ་འགྲོ་མ་བྱེ་བ་འབུམ་སྡེའི་ལྷ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་རླབས་ཀྱིས་བདག་
ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ལ་ནད་གདོན་བར་ཆད། ཆག་ཆེན་ཉམ་ང་བྱད་ཁ་རྦོད་གཏོང་ལ་སོགས་པ་མི་མཐུན་པའི་ཕྱོགས་ཐམས་ཅད་ད་ལྟ་ཉིད་དུ་ཕྱིར་བཟློག་པར་གྱུར་ཅིག མེད་པར་གྱུར་ཅིག སྟོང་པར་གྱུར་ཅིག ཅེས་

བརྗོད༑ ཐལ་མོ་ལན་གསུམ་བརྡབ། དགེ་བ་འདི་ཡིས་མྱུར་དུ་བདག །ཡེ་ཤེས་མཁའ་འགྲོ་འགྲུབ་གྱུར་ནས། །སོགས་བསྔོ་བ་སྨོན་ལམ་བཀྲ་ཤིས་ལ་སོགས་པ་བརྗོད་དོ། །མངྒ་ལཾ།། ༈ །།སེང་གདོང་མའི་སྤྱན་འདྲེན་མཆོད་བསྟོད་
བཞུགས། ཨོཾ་ཌི་ཡན་གྱི་གནས་མཆོག་ཏུ། །སོ་ས་གླིང་གི་དུར་ཁྲོད་ནས། །རྒྱལ་བ་བསྐྱེད་དང་རོལ་པའི་ཡུམ། །ཡེ་ཤེས་ཌཱ་ཀི་སེང་གདོང་མ། །གནས་གསུམ་མཁའ་འགྲོའི་འཁོར་ཚོགས་བཅས། །བརྩེ་ཆེན་ཐུགས་རྗེས་སྐྱར་བཞེངས་ལ། །
ཐུགས་དམ་དབང་གིས་གནས་འདིར་བྱོན། །རྣལ་འབྱོར་འདོད་པ་འགྲུབ་པར་མཛོད། །ཛྙཱ་ན་ཌཱ་ཀི་ནཱི་སིཾ་ཧ་མུ་ཁ་ས་པ་རི་ཝཱ་ར་བཛྲ་ས་མཱ་ཛཿ སྟོང་ཉིད་དག་པའི་ཆོས་འབྱུང་དབུས། །བདེ་ཆེན་ཁྲག་ཞགས་རྒྱ་མཚོའི་ཀློང་། །ཟུང་འཇུག་ཡེ་ཤེས་མཁའ་
འགྲོ་མ། །སྣང་སྟོང་རོལ་པའི་གར་གྱིས་བཞུགས། །སྣང་སྲིད་དག་པའི་དཀྱིལ་འཁོར་འདིར། །གཉིས་མེད་ཡེ་ཤེས་ལས་བྱུང་བའི། །ཕྱི་ནང་གསང་བ་མཆོད་པའི་སྤྲིན། །དུག་གསུམ་བསྒྲལ་བའི་ཤ་ཁྲག་རུས། །བ་ལིཾ་གཏོར་མའི་སྣང་བརྙན་དུ།
ཤར་བའི་འདོད་དགུའི་རྒྱ་མཚོ་ཆེ། །འབུལ་ལོ་ཆོས་ཉིད་ངང་དུ་རོལ། །དམིགས་མེད་ཐུགས་རྗེས་བདག་སྐྱོངས་ཤིག །ཧཱུཾ་བྷྱོཿ། །རྒྱལ་བའི་ཡུམ་ཆེན་ཤེས་ཕྱིན་མ། །རྡོ་རྗེ་ལུས་ཀྱི་ཙཎྜ་ལཱི། །དྷརྨ་གཉྫི་ཆོས་བདག་མ། །གནས་གསུམ་མཁའ་འགྲོའི་
གཙོ་ལ་བསྟོད། །ཁྱོད་སྐུ་མིག་སྨན་ལྷུན་པོའི་སྤོར། །སེང་ཞལ་ཟླ་ཤེལ་གསར་པ་ནི། །ལྗགས་དམར་མཚམས་སྤྲིན་དྲ་བའི་གསེབ། །རབ་འཇིགས་མཆེ་བའི་འོད་ཕྲེང་ཅན། །ཧཱུཾ་ཕཊ་སོོ་སྒྲའི་གད་རྒྱང་དགོད། །ལྕགས་རལ་ནག་པོ་འཐུར་དུ་

༄༅། །འཕྱངས། །དུར་ཁྲོད་རྒྱན་ཆའི་སིལ་ཁྲོལ་ཅན། །སྒེག་པའི་གར་མཛད་དཔའ་བའི་ཉམས། །འཇིགས་ཤིང་གཏུམ་པའི་ཁྲོ་ཆེན་མ། །ཕྱག་གཡས་ཟངས་གྲི་རྣོན་པོ་ཡིས། །སྡིག་ཅན་མགོ་སྙིང་ཚལ་པར་འགེམས།
གཡོན་པ་དུད་ཆེན་པད་སྣོད་དུ། །དམ་ཉམས་ཡོངས་ཀྱི་སྙིང་ཁྲག་འཐུང་། །ཤེས་རབ་དགའ་མ་ཁྱོད་ཉིད་ལ། །ཡབ་མཆོག་བདེ་ཆེན་ཧེ་རུ་ཀ །ཁ་ཊཾ་དབྱུག་པའི་གཟུགས་ཀྱིས་འཁྱུད། །ཟུང་འཇུག་བདེ་བ་ཆེན་པོའི་དངོས། །དཔའ་བོ་མཁའ་འགྲོའི་
དེད་དཔོན་དུ། །ཤར་བའི་ངོ་མཚར་རོལ་རྩེད་མཁན། །རང་སེམས་སྤྲོས་བྲལ་སྤྲིན་ལམ་དུ། །མེད་བཞིན་སྣང་བའི་རྫུ་འཕྲུལ་ལ། །སྐྱེ་མེད་བྲག་གི་རྔ་སྒྲ་ལྟར། །འཛིན་མེད་བློ་འདས་ངང་ནས་བསྟོད། །ཁྱོད་ཐུགས་བདེ་ཆེན་དཔག་བསམ་ཤིང་།
བཅུ་གཅིག་
མཚན་རྟོག་སྤྲོས་པའི་དྲི་བྲལ་ཡང༌། །སྨོན་ལམ་དག་པའི་འདོད་དགུའི་ཚོགས། །རྣལ་འབྱོར་དབང་པོར་མྱུར་དུ་སྩོལ། །ཞེས་པ་མཁན་ཆེན་ཐམས་ཅད་མཁྱེན་པ་ཆར་པའི་ཞལ་སྔ་ནས་མཛད་པའོ། །མངྒ་ལཾ།། ༈ །།མཁའ་འགྲོ་མ་སེང་གེའི་
གདོང་ཅན་གྱི་སྒྲུབ་ཐབས་མཁྱེན་བརྩེས་མཛད་པ་བཞུགས་སོ། །ན་མོ་གུ་རུ་སིཾ་ཧ་མུ་ཁཱི་ཡཻ། སྐྱབས་སུ་འགྲོ་བ་དང་སེམས་བསྐྱེད་པའི་རྗེས་སུ། སྭ་བྷཱ་ཝས་སྦྱང་། སྟོང་པའི་ངང་ལས་རང་ཉིད་སྐད་ཅིག་གིས་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་
པ་ཅན་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱིས་གཡས་གྲི་གུག་ནམ་མཁའ་ལ་འཕྱར་བ། གཡོན་པས་ཐོད་ཁྲག་ཐུགས་ཀར་འཛིན་པའི་གྲུ་མོ་ན་ཁ་ཊཱཾ་ག་བསྣམས་པ། དམར་ལ་ཟླུམ་པའི་སྤྱན་གསུམ་དང་ལྡན་ཞིང་སེང་ཞལ་རབ་ཏུ་འབར་བ་

གདངས་པ། སྨ་ར་དང་སྨིན་མ་དབུ་སྐྲ་དམར་སེར་གྱེན་དུ་བརྫེས་ཤིང་། ཞབས་གཡས་བརྐྱངས་གཡོན་བསྐུམས་པས་པད་ཉི་དང་རོ་མནན་པ། ཆོས་འབྱུང་གི་ནང་དུ་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་གྱུར། དེ་ལྟ་བུའི་བ་སྤུའི་བུ་ག་ནས་
སྤྲོས་པའི་མེ་འོད་དང་ཕོ་ཉས་དགྲ་བགེགས་ཐམས་ཅད་ཚར་གཅོད་པར་བསམ་ཞིང་། ཨཿ ཀཿ སཿ མཿ རཿ ཙཿ ཤཿ དཿ རཿ སཿ མཱཿ རཿ ཡཿ ཕཊཿ ཅེས་དྲག་ཏུ་བཟླ་ཞིང་། མཐར་ལག་པ་ཉི་ཟླ་བརྡབ་པའི་བར་དུ་གནོད་བྱེད་ཐལ་བར་བརླག་པར་
བསམ་ཞིང་ཐལ་མོ་ལན་གསུམ་བརྡབ་བོ། །བགེགས་དང་ལོག་པར་འདྲེན་པ་དང་། ཞེས་སོགས་སྨོན་ལམ་དང་ལྟ་བ་བདག་མེད་པས་རྒྱས་གདབ་བོ། །ཞེས་པ་འདི་ཡང་ཉུང་ངུ་ལ་མོས་པ་རྣམས་ཀྱི་ངོར་མཁྱེན་བརྩེའི་དབང་ཕྱུག་གིས་བྲིས་
པའོ།། ༈ །།ཞེ་སྡང་རྣམ་དག་རྣམ་ཤེས་གནས་གྱུར་པ། །ཆོས་དབྱིངས་ཡེ་ཤེས་རང་བཞིན་བཅོམ་ལྡན་འདས། །གདུལ་བྱའི་དབང་གིས་རབ་འཇིགས་ཁྲོ་མོའི་སྐུ། །སེང་གེའི་གདོང་ཅན་མ་ལ་ཕྱག་འཚལ་ལོ། །ཆར་སྤྲིན་ལྟར་གནག་མི་སྡུག་
སེང་གེའི་ཞལ། །རབ་གདངས་མཆེ་གཙིགས་ལྗགས་འདྲིལ་སྡང་མིག་གཟིགས། །གྲི་གུག་ཐོད་འཆང་བརྐྱངས་སྐམ་གར་སྟབས་ཅན། །ཡེ་ཤེས་མེ་ཕུང་འབར་ལ་ཕྱག་འཚལ་བསྟོད། །ཐོད་སྐམ་སྦྲལ་དང་སྟག་གི་ཤམ་ཐབས་སོགས། །དུར་ཁྲོད་
ཆས་ལྡན་མཁའ་འགྲོའི་ཚོགས་རྣམས་ཀུན། །སྤྲོ་ཞིང་སྡུད་མཛད་དགྲ་བགེགས་ཀུན་གྱི་གཤེད། །སྐལ་ལྡན་རྗེས་སུ་འཛིན་ལ་ཕྱག་འཚལ་བསྟོད། །ཁྱོད་སྐུ་རབ་ཁྲོས་བདུད་དཔུང་སྐྲག་མཛད་ཅིང་། །ཧཱུྃ་ཕཊ་གསོད་ཆེམས་འཇིགས་རུང་གད་རྒྱངས་

།སྒྲོགས། །དམིགས་མེད་ཁྱབ་བདལ་ཆོས་དབྱིངས་རྡོ་རྗེའི་ཐུགས། །མཁའ་འགྲོའི་དབང་ཕྱུག་ཁྱོད་ལ་གསོལ་འདེབས་ཀྱིས། །གཞན་གྱི་བསམ་སྦྱོར་ངན་པའི་བྱད་སྟེམས་དང་། །རིག་སྔགས་རྦོད་གཏོང་འཁྲུལ་འཁོར་༄༅།
གཏད་ཁྲམ་དང་། །དམག་དང་འཁྲུགས་པ་ལ་སོགས་ཕྱི་ནང་གི །མི་མཐུན་བར་ཆད་ཐམས་ཅད་ཟློག་པར་མཛོད། །ཅེས་ཀྱང་སྨྲས་སོ། །སརྦ་མངྒལཾ་ཀུ་རུ།། ༈ །།སེང་གདོང་སྔོན་མོའི་སྒྲུབ་ཐབས་དང་རྗེས་གནང་བྱ་ཚུལ་བཞུགས་སོ། །
a སྭསྟི། སེང་གེའི་གདོང་ཅན་བསྒོམ་པར་འདོད་པས། སྐྱབས་འགྲོ་སེམས་བསྐྱེད་འདྲ། རང་སྐད་ཅིག་གིས་མཁའ་འགྲོ་མ་སེང་གེའི་གདོང་པ་ཅན་དུ་གསལ་བའི་ཐུགས་ཀར་པད་ཉིའི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས་བླ་མ་དང་མཁའ་
འགྲོ་མ་སེང་གེའི་གདོང་པ་ཅན་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཨོཾ་བཛྲ་པུ ཥྤ་ནས་ཤབྡ་ཨཱཿ ཧཱུྃ་གིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སོགས་རྒྱུན་བཤགས་ལན་
གསུམ༑ སེམས་ཅན་ཐམས་ཅད་བདེ་བ་དང་བདེ་བའི་རྒྱུ་སོགས་ཚད་མེད་བཞི་བསྒོམ། སྭ་བྷཱ་ཝ་སོགས། སྟོང་པའི་ངང་ལས་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་སྔོན་པོ་དེ་ལས་འོད་ཟེར་འཕྲོས་པས་འོག་རྡོ་རྗེའི་ས་
གཞི༑ འཁོར་ཡུག་རྡོ་རྗེའི་རྭ་བ་དང་དྲྭ་བ། སྟེང་རྡོ་རྗེའི་གུར། ཕྱི་རོལ་ཐམས་ཅད་ཡེ་ཤེས་ཀྱི་མེ་ཕུང་འབར་བའི་དབུས་སུ་ཨེ་ལས་ཆོས་ཀྱི་འབྱུང་གནས་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་དབུས་སུ་པད་ཉི་ལ་དགྲ་བགེགས་ཐམས་ཅད་ཀྱི་རོའི་

སྟེང་དུ་རང་གི་སེམས་ཉིད་ཧཱུཾ་མཐིང་ནག་ལས་འོད་ཟེར་འཕྲོས་པས་གདུག་པ་ཅན་ཐམས་ཅད་ཚར་བཅད། དཔའ་བོ་དང་མཁའ་འགྲོའི་བྱིན་རླབས་ནུས་མཐུ་ཐམས་ཅད་ཚུར་བསྡུས་ནས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས་རང་ཉིད་ཡེ་ཤེས་ཀྱི་མཁའ་
འགྲོ་མ་སེང་གེའི་གདོང་པ་ཅན་སྐུ་མདོག་མཐིང་ནག་ཞལ་གཅིག་ཕྱག་གཉིས་མ་སྤྱན་གསུམ་དམར་ལ་ཟླུམ་ཞིང་བགྲད་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། ཕྱག་གཡས་པས་རྡོ་རྗེས་མཚན་པའི་གྲི་གུག་ནམ་མཁའ་ལ་འཕྱར་བ། གཡོན་
པས་ཐོད་པ་ཁྲག་གིས་གང་བ་ཐུགས་ཀར་འཛིན་པ། མཆན་ཁུང་གཡོན་ན་ཁ་ཊཾ་ག་རྩེ་གསུམ་པ་བསྣམས་པ། དབུ་སྐྲ་དང་སྨིན་མ་དང་སྨ་ར་དམར་སེར་གྱེན་དུ་འབར་བ། མི་མགོ་སྐམ་པོ་ལྔའི་དབུ་རྒྱན་དང་། རློན་པ་ཁྲག་འཛག་པ་ལྔ་བཅུའི་དོ་ཤལ་
ཐབས་
ཅན༑ རུས་པའི་རྒྱན་ལྔ་དང་སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམ་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་ཧཱུྃ་ལས་
བཏུས་
འོད་ཟེར་འཕྲོས་པས་མཁའ་སྤྱོད་ནས་མཁའ་འགྲོ་མ་སེང་གེའི་གདོང་པ་ཅན་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ གཉིས་སུ་མེད་པར་ཐིམ། སླར་ཡང་སྙིང་གའི་ཧཱུཾ་ལས་འོད་ཟེར་འཕྲོས་
པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་ཨ་བྷི་ཥིཉྩ་ཏུ་མཱཾ་སརྦ་ཏ་ཐཱ་ག་ཏ་ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས་ཨོཾ་བཛྫཱི་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་

།གང་དྲི་མ་དག ཆུའི་ལྷག་མ་ཡར་ལུད་པ་ལས་རྡོ་རྗེ་སྔོན་པོ་རྩེ་ལྔ་པས་དབུར་བརྒྱན། སྙིང་གར་ཉི་མའི་སྟེང་དུ་ཧཱུཾ་མཐིང་ནག་ལ་སྔགས་ཀྱི་ཕྲེང་བས་བསྐོར་བ་ལས་འོད་ཟེར་འཕྲོས། ཕ་རོལ་གྱི་རྦོད་གཏོང་དང་གནོད་བྱེད༄༅།
ཐམས་ཅད་བསྲེགས་ཤིང་ཚར་བཅད་པར་བསམས་ནས། ཨཿ ཀཿ ས མཿ རཿ ཙཿ ཤཿ དཿ རཿ སཿ མཱཿ རཿ ཡཿ ཕཊཿ༔ ཅེས་ཅི་ནུས་བཟླ། མཁའ་འགྲོ་མ་སེང་གེའི་གདོང་པ་ཅན་གྱིས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་
དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་བཏབ་ནས། གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ། དགེ་བ་འདི་ཡིས་སོགས་བསྔོ་བ་དང་སྨོན་ལམ་ཅི་ཤེས་བྱའོ། །འདིའི་རྗེས་གནང་ལ་སྦྱོར་བ་མཎྜལ་ཆོས་འབྱུང་གྲུ་གསུམ་མཐིང་
ནག་མེ་རི་དང་བཅས་པའི་དབུས་སུ་ཚོན་ཕུང་ནག་པོ་བཀོད། གཏོར་མ་གྲུ་གསུམ་དམར་པོ་གཏོར་རྒྱན་དང་བཅས་པ། དེའི་མཐར་ཕྱོགས་མཚམས་སུ་མཚམས་འཛིན་ཆུ་གཉིས་ཉེར་སྤྱོད་ལྔ་དང་། རྡོར་དྲིལ་མེ་ཏོག མཎྜལ། གུ་གུལ་ལ་སོགས་
མཐོང་བ་བརྒྱུད་པའི་ཕྱག་ལེན་ལྟར་བཤམ་མོ། །དངོས་གཞི། སློབ་དཔོན་གྱིས་མཆོད་པ་བྱིན་བརླབ། བདག་བསྐྱེད་སྔོན་དུ་འགྲོ་བས། མདུན་བསྐྱེད་བསང་སྦྱང་། སྟོང་པའི་ངང་ལས་པཾ་སོགས་ནས། ས་མཱ་ཛཿམ་ལུས་སེམས་ཅན་ཀུན་གྱི་སོགས་
ཤློ་ཀ་གསུམ་གྱིས་སྤྱན་དྲང་། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་ཨོཾ་ཨཉྙཾ་ནས་ཤབྡའི་བར་གྱིས་མཆོད། ཛཿ ཧཱུཾ་བཾ་ཧོཿ གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་

ཨོཾ་བཛྲ་ས་མཱ་ཛཿ ཨོཾ་པཉྩ་ཀུ་ལ་ས་པ་རི་ཝཱ་ར་ཨཉྙཾ་སོགས་ཀྱིས་མཆོད།· དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས་ཨོཾ་བཛྲ་སོགས་ནས་དབུར་
བརྒྱན༑ ཞེས་དང་། མཆོད་པ་ཨཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་ཞབས་
བསིལ་སོགས་ནས། ཤབྡ་ཨཱཿ ཧཱུྃ་གིས་བྱིན་རླབ། ཨོཾ་ཌཱ་ཀི་ནཱི་སོགས་རེ་རེའི་མགོར་སྦྱར་བའི་ཨཉྙཾ་སོགས་ནས་ཤབྡའི་བར་དང་། གཎྛེ་ར་ཎི་ཏ་བརྗོད། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྐྱར། །ཡེ་ཤེས་ལྔ་དང་སྐུ་
གསུམ་ཉིད། །འགྲོ་བ་སྐྱོབ་ལ་ཕྱག་འཚལ་བསྟོད། །གཏོར་མ་བསང་སྦྱང་། ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོང་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ
ཧཱུཾ་ལན་གསུམ་གྱི་བྱིན་གྱིས་བརླབ། མཚན་སྔགས་སམ་སྔགས་ཀྱི་མཐར། ཨོཾ་ཨ་ཀཱ་རོ་བཏགས་པ་ལན་གསུམ་གྱིས་ཕུལ། མཆོད་བསྟོད་གོང་ལྟར་རོ། །མདུན་བསྐྱེད་ལ་དམིགས་པའི་བཟླས་པ་གྲུབ་འཕྲལ། དབང་གིས་སྨིན་པའི་སློབ་མ་རྣམས་
ཁྲུས་ལས་གྲལ་ལ་འཁོད་པ་ལ་མེ་ཏོག་བཀྱེ་བསྡུ་ཚར་ནས། སློབ་དཔོན་གྱིས་སེམས་བསྐྱེད་གསལ་བཏབ་སྟེ། འདིར་ཞི་རྒྱས་དབང་དྲག་དང་རྗེས་སུ་འབྲེལ་བའི་ཡི་དམ་གྱི་ལྷ་དུ་མ་ཞིག་ཡོད་པ་ལས་འདིར་དྲག་པོ་མངོན་སྤྱོད་ཀྱི་རིགས་སུ་གཏོགས་པ་

།མཁའ་འགྲོ་མ་སེང་གེའི་གདོང་པ་ཅན་སྔོན་མོའི་རྗེས་སུ་གནང་བ་སྒྲུབ་པ་ལ། ཐོག་མར་ཡིད་ཆེས་ཤིང་ཁུངས་བཙུན་པ་བྱ་བའི་ཕྱིར་ལོ་རྒྱུས་ཅུང་ཟད་བརྗོད་ན། བླ་མ་བ་རི་ལོ་ཙཱ་བ་དང་མུ་སྟེགས་སྐལ་ལྡན་རྒྱལ་པོ་གཉིས་༄༅།
བགྲོ་གླེང་བྱས་པས་ལོ་ཙཱ་བ་རྒྱལ་བས། དེར་ཁོ་ཞེ་སྡང་སྐྱེས་ཏེ་ཁྱོད་ངན་སྔགས་ཀྱིས་ཞག་བདུན་ནས་འཆི་བར་བྱེད་ཟེར་ནས་སོང་བས་ལོ་ཙཱ་བ་ཞེད་པས། མུ་སྟེགས་ཀྱིས་ཁྱོད་ལྷ་དཀོན་མཆོག་གསུམ་སྤོངས་ལ་ངའི་བསྟན་པ་ལ་ཞུགས། གསེར་གྱི་སྡུད་
, པས་སྣ་དྲངས་པའི་དཔེ་ཆ་རྣམས་མེ་ལ་སྲེགས་ཟེར་རོ། །ཚེ་འདི་མི་རྟག་ཡུད་ཙམ་ཡིན། །ཁྱོད་ཀྱི་བསྟན་པ་ལ་ང་མི་འཇུག །ལྷ་དཀོན་མཆོག་གསུམ་མི་སྤོང་། །དེ་བས་འཆི་བ་དྲག་བྱས་པས། མུ་སྟེགས་ན་རེ། ཁྱོད་ཞག་བདུན་ནས་འཆི་བའི་དུས་
སྟོན་ཟེར། ལོ་ཙཱ་བ་ཞེད་ནས་བླ་མ་རྡོ་རྗེ་གདན་པ་ལ་སྔར་གྱི་ལོ་རྒྱུས་རྣམས་ཞུས་པས། རྡོ་རྗེ་གདན་པའི་ཞལ་ནས། ང་ལ་ཐབས་ཡོད་ཀྱི། དཀོན་མཆོག་གསུམ་ལ་མཆོད་པ་དང་། མཁའ་འགྲོ་མ་ལ་ཚོགས་འཁོར་ཤོམས་ལ་གསོལ་བ་ཐོབ་ཅིག ཌཱ་
ཀི་མས་ལུང་བསྟན་འོང་གི་གསུང་ནས། ལོ་ཙཱ་བས་དེ་བཞིན་བྱས་པས། ནམ་ཕྱེད་ཙམ་ན་མདུན་གྱི་ནམ་མཁའ་ལ་མཁའ་འགྲོ་མ་སེང་གེའི་གདོང་པ་ཅན་མེ་དཀྱིལ་ན་ཡེ་ཤེས་ཀྱི་སྤྱན་དང་ལྡན་པ་ཞིག་བྱོན་ནས། ཞེད་མི་དགོས། རྡོ་རྗེ་གདན་ན་ཕ་ཝང་
གཡག་འདྲ་བ་ཞིག་གི་འོག་ན། མཁའ་འགྲོ་མ་ཐམས་ཅད་ཀྱི་ནོར་སྒྲུབ་ཅེས་ཀྱང་བྱ་བ། ཚེ་སྒྲུབ་ཅེས་ཀྱང་བྱ་བ། བཙན་མཐུ་ཟློག་པའི་ཟློག་པ་ཡོད་ཆོག་ཅེས་ཀྱང་བྱ། མཚོན་སྲུང་པའི་མཆོག་ཏུ་འགྱུར་རོ། །དགྲ་བོ་བརླག་པར་འགྱུར་རོ། །འཁོར་ལོ་

ཡོད་ན་ཕྱོགས་ངན་བདུད་གཅོད་ལས་ཐར། ལྷ་འདྲེ་ཀུན་གྱི་སྲུང་ཞིང་གྲོགས་བྱེད་དོ། །མཐུ་དང་ངན་སྔགས་མཁན་ཁ་ནས་ཁྲག་སྐྱགས་ནས་འཆིའོ། །དུག་དང་མཚོན་གྱིས་མི་ཚུགས། སྔགས་པ་སྟོང་གིས་བྲུབས་ཀྱང་མི་ཚུགས། བདེ་མོར་ཉལ་བས་
ཆོག བཀྲ་ཤིས་པ་དང་། དོན་འགྲུབ་པའི་གདམས་པ་ཡོད་པས་དེ་ཐོན་ལ་ཆིག་བརྒྱུད་དུ་སྤེལ། སྒོམ་བཟླས་ཉིན་ཞག་ཕྲུག་གཅིག་ལ་བདུན་ལས་མང་བ་མ་བགྲང་། མཚམས་དང་སྨྲ་བཙད་མ་བྱེད། བྱས་ན་རྟགས་ཡོང་གསུངས་ནས་ཡལ་སོང་། །
སྒྲུབ་
ལོ་ཙཱ་བས་དེར་ཕྱིན་ནས་ཕ་ཝང་དྲས་ཏེ་འོག་བྲུས་པས་གསེར་གྱི་སྒྲོམ་བུ་གཅིག་གི་ནང་ནས། ཌཱ་ཀི་མ་བྱེ་བ་འབུམ་གྱི་ཡང་སྙིང་ཆུ་དར་དམར་པོ་ལ་བྲིས་པ་ཞིག་བྱུང་། དེ་བཏོན་པའི་ཚེ་ཆོ་འཕྲུལ་ཆེན་པོ་བྱུང་ངོ་། །དེ་གསེར་གྱིས་དབུ་ཅན་དུ་བྲིས་ཏེ་ལུས་ཐབས་0
ཅ
ཀུན་£
གཡོན་པ་ལ་བཏགས། ཞག་གསུམ་སྔགས་བགྲངས་པས་དེར་མུ་སྟེགས་པ་ཁོ་ཁྲག་སྐྱུགས་ནས་ཤིའོ། །ཤི་བ་ཐོས་ནས་བླ་མ་རྡོ་རྗེ་གདན་པ་ལ་ལོ་རྒྱུས་ཞུས་པས། བླ་མའི་ཞལ་ནས་ཁྱོད་ཀྱང་མ་ཤི་བ། ཁོ་ཡང་མ་ཤི་བ་ཞིག་བྱུང་ན་ལེགས་ཏེ། མུ་
བཏུས་
སྟེགས་པ་ཡང་ལམ་ཚོལ་བ་ལ་ཞུགས་པ་ཡིན་པས་བསད་དུ་མི་རུང་བ་ཡིན། མཚམས་མ་བཅད་པར་ལུས་ལ་བཏགས་པས་ཆོག་པ་ཡིན་ཏེ། བླ་མ་ལ་ཉན་པའི་སློབ་མ་ཉུང་། ཁྱོད་ཀྱིས་སྔགས་བགྲངས་པས་ཁོ་ཤི་བས། ད་དེའི་སྡིག་སྦྱོང་ལ་གསུང་
རབ་འགའ་ཞིག་བཞེངས་གསུང་སོ། །དེ་ལྟ་བུའི་གདམས་པ་ཁྱད་པར་ཅན་འདི་ལ་དུ་མ་ཞིག་ཡོད་པ་ལས། འདིར་རྗེས་སུ་གནང་བ་སྒྲུབ་པ་ལ་སློབ་དཔོན་གྱི་བྱ་བ་རྣམས་ལེགས་པར་གྲུབ་ཟིན་ནས། ཁྱེད་རང་གི་བྱ་བ་ལ་རྗེས་གནང་གི་སྔོན་འགྲོ་སློབ་

༄ ༅། །དཔོན་ལ་མཁའ་འགྲོ་མ་སེང་གེའི་གདོང་པ་ཅན་དངོས་ཡིན་སྙམ་པས་མཎྜལ་འབུལ་བར་ཞུ། དེ་ལྟར་མཎྜལ་ཕུལ་ནས་མེ་ཏོག་དང་བཅས་པས་ཐལ་མོ་སྦྱར་ཏེ་གསོལ་བ་འདེབས་པ་འདིའི་རྗེས་》《ཟློས་ལན་གསུམ་མཛོད། དུས་
གསུམ་སངས་རྒྱས་ཐམས་ཅད་དང་། །སོགས་ཀྱིས་གསོལ་བ་བཏབ་ནས་རྒྱུན་བཤགས་བྱ་བའི་དོན་དུ་དམིགས་པ་འདི་བཞིན་མཛོད། མདུན་གྱི་ནམ་མཁར་བླ་མ་དང་གཉིས་སུ་མེད་པའི་མཁའ་འགྲོ་མ་སེང་གེའི་གདོང་པ་ཅན་ལ་སངས་རྒྱས་བྱང་སེམས་
ཀྱིས་བསྐོར་ནས་བཞུགས་པར་མོས་ཏེ། དེའི་སྤྱན་སྔར་ཡན་ལག་བདུན་པ་བགྱིད་སྙམ་པས་འདིའི་རྗེས་ཟློས་ལན་གསུམ་མཛོད། དཀོན་མཆོག་གསུམ་ལ་སོགས་ནས་འགྲུབ་པར་ཤོག ཅེས་པས་རྒྱུད་དག་པར་བྱས་ནས། ཐུན་མོང་པ་ཡིན་པའི་གསོལ་
ྋབ་འདེབས་པ་འདིའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་དམ་པས་བདག་ལ་མཁའ་འགྲོ་མ་སེང་གེའི་གདོང་པ་ཅན་གྱི་སྐྲ་གསུང་ཐུགས་ཀྱི་རྗེས་སུ་གནང་བ་མ་ལུས་པ་སྩལ་དུ་གསོལ། ཞེས་གསོལ་བ་བཏབ་
པ་རྣམས་སྔོན་འགྲོ་ཡིན། དངོས་གཞི་ལ་ཐོག་མར་གཞི་དགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་གྱིས་ཨོཾ་སྭཱ་བྷཱ་ཝ་སོགས་ནས། ཞེས་བརྗོད་པས་ཁྱེད་རང་གི་ཕུང་པོ་ཁམས་དང་སྐྱེ་མཆེད་ཐམས་ཅད་མི་དམིགས་ཏེ་སྟོང་པར་
གྱུར༑ སྟོང་པའི་ངང་ལས་པཾ་ལས་སོགས་ནས་ཧཱུཾ་ཡིག་རྣམས་གསལ་བཏབ་སྟེ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་པས་མདུན་བསྐྱེད་དང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀར་ཕོག་པས་དེ་ཐམས་

ཅད་ཀྱི་ཐུགས་རྒྱུད་བསྐུལ་ཏེ། ཐུགས་ཀ་ནས་ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པ་ལ་རྣམ་པ་མཁའ་འགྲོ་མ་སེང་གེའི་གདོང་པ་ཅན་གྱི་སྐུ་ཚད་མེད་གྲངས་མེད་བསམ་གྱིས་མི་ཁྱབ་པ་སྤྱན་དྲངས་ཏེ། ཁྱེད་རང་གི་ལུས་ལ་ཐིམ་པས་རྒྱུད་བྱིན་
གྱིས་བརླབས་པར་མོས་པ་མཛོད། རོལ་མོ་དང་གུ་གུལ་གྱི་བདུགས། སྔགས་ཀྱི་མཐར་ཛཿ ཧཱུྃབཾ་ཧོཿ ཨོཾ་བཛྲ་ཨཱ་ཝེ ཤ་ཡ་ཨ་ཨཱཿ ཞེས་ཡང་ཡང་བརྗོད། དེས་མཁའ་འགྲོ་མ་སེང་གེའི་གདོང་པ་ཅན་གྱི་སྐུའི་བྱིན་རླབས་ཞུགས། ལུས་ཀྱི་སྒོ་ནས་
བསགས་པའི་འགལ་རྐྱེན་སྡིག་སྒྲིབ་ཐམས་ཅད་བྱང་ཞིང་དག་པར་བྱས། ལུས་མཁའ་འགྲོ་མ་སེང་གེའི་གདོང་པ་ཅན་གྱི་སྐུ་དང་ནུས་པ་མཉམ་པར་བྱིན་གྱིས་བརླབས་སྙམ་དུ་མོས་པ་མཛོད། རྗེས་སུ་བཟླས་པའི་ལུང་གི་སླད་དུ་སློབ་དཔོན་གྱི་ཐུགས་ཀའི་
ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང་། སློབ་དཔོན་གྱི་ཞལ་ནས་འཐོན། ཁྱེད་རང་གི་ཞལ་དུ་ཞུགས། ཐུགས་ཀའི་ས་བོན་གྱི་མཐར་འཁོད་པར་མོས་པ་བྱས་ཏེ། མེ་ཏོག་དང་བཅས་པས་ཐལ་མོ་སྦྱར་ནས་འདིའི་རྗེས་ཟློས་
མཛོད༑ _ ཨཿ ཀཿ སོགས་ལན་གསུམ། དེ་ལྟར་བཟླས་པས་དང་པོས་རྒྱུད་བྱིན་གྱིས་བརླབས། གཉིས་པས་དབྱེར་མེད་དུ་བྱས། གསུམ་པས་བརྟན་པར་བྱས་པར་མོས་ཏེ་སློབ་དཔོན་ལ་མེ་ཏོག་གཏོར་ཏེ་འདིའི་རྗེས་ཟློས་མཛོད། བཅོམ་ལྡན་བདག་
གིས་བཟུང་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ལན་གསུམ། དེ་ལྟར་གསོལ་བ་བཏབ་ནས། སློབ་དཔོན་གྱིས་ཀྱང་མེ་ཏོག་གི་ཕྲེང་བ་སྔགས་སུ་བྱས་ཏེ། ཁྱེད་རང་གི་སྤྱི་བོར་བཞག་ཅིང་བྱིན་གྱིས་བརླབས་པར་མོས་པ་

༄༅། །མཛོད། བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་འགོ་བར་མཛོད། །སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། །རྡོ་རྗེ་སློབ་མའི་རྒྱུད་ལ་མཁའ་འགྲོ་མ་སེང་
གེའི་གདོང་པ་ཅན་གྱི་གསང་སྔགས་ཀྱི་བྱིན་རླབས་མ་ལུས་པ་འཇུག་པར་གྱུར་ཅིག དམ་བཅའ་བའི་ལུང་གི་སླད་དུ་དུས་ད་ནས་བཟུང་སྟེ་ཇི་སྲིད་བྱང་ཆུབ་མ་ཐོབ་ཀྱི་བར་དུ་མཁའ་འགྲོ་མ་སེང་གེའི་གདོང་པ་ཅན་ཡི་དམ་དུ་འཛིན་སྙམ་པས་འདིའི་རྗེས་ཟློས་
མཛོད༑ སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་དུས་ད་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་མཁའ་འགྲོ་མ་སེང་གེའི་གདོང་པ་ཅན་ཡི་དམ་གྱི་ལྷར་བཟུང་བར་བགྱིའོ། །ལན་གསུམ། དེ་ལྟར་བྱས་པས་
༴ མཁའ་འགྲོ་མ་སེང་གེའི་གདོང་པ་ཅན་གྱི་གསུང་གི་སོགས་རིགས་འགྲོའོ། །བྱིན་གྱིས་བརླབ་པའི་ལུང་གི་སླད་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་པས། མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་
བསྐུལ་ཏེ། ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་མཁའ་འགྲོ་མ་སེང་གེའི་གདོང་པ་ཅན་གྱི་སྐུ་མཐེབ་སོར་གྱི་ཚད་ཙམ་པ་རེ་ཐུགས་ཀ་ནས་རྒྱང་གིས་བྱེ་སྟེ་བྱོན་པ་ཁྱེད་རང་གི་སྤྱི་བོ་ནས་ཐིམ་སྟེ། ཐུགས་ཀའི་ཧཱུཾ་ཡིག་དང་དབྱེར་མེད་དུ་གྱུར་པ་མོས་
པར་བྱས་ཏེ། དེའི་ངང་ནས་ལྷ་སྐུ་སྣང་ལ་རང་བཞིན་མེད་པར་མེ་ལོང་ནང་གི་གཟུགས་བརྙན་ལྟ་བུ་ལ་ཡིད་ཚོར་གྱིས་གཏད་པས། རང་ཉིད་ལྷ་སྐུ་གདན་དང་བཅས་པ་འོད་ཟེར་གྱི་རྣམ་པར་གྱུར་ཏེ་ཐུགས་ཀའི་ས་བོན་ལ་ཐིམ། དེ་ཡང་ཇེ་ཆུང་ཇེ་ཕྲར་གྱུར་

ཏེ་མཐར་ནམ་མཁའ་ལ་འཇའ་ཡལ་བ་ལྟར་གྱུར་པ་ལ་བརྟེན་ནས་གཟུང་འཛིན་གཉིས་སྣང་གིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་ཉིད་སྤྲོས་བྲལ་ནམ་མཁའ་ལྟ་བུ་རྒྱུད་ལ་སྐྱེས་པར་མོས་པ་བྱས་ཏེ་ཅུང་ཟད་ཅིག་མཉམ་པར་
ཞོག་མཛོད། དེ་ལྟར་བྱས་པས་མཁའ་འགྲོ་མ་སེང་གེའི་གདོང་པ་ཅན་གྱི་ཐུགས་ཀྱིས་སོགས་རིགས་འགྲེའོ། །གཏོར་མའི་དབང་བསྐུར་བའི་སླད་དུ་གཏོར་མ་མཁའ་འགྲོ་མ་སེང་གེའི་གདོང་ཅན་དུ་མོས་པ་བྱས་ཏེ། ཁྱེད་རང་གི་སྤྱི་བོར་བཞག་སྟེ་བྱིན
གྱིས་བརླབས་པར་མོས་པ་མཛོད། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱིས་བྱིན་བརླབས་ཤིང་། །དངོས་གྲུབ་རྣམ་གཉིས་འབྱུང་འགྱུར་བའི། །གཏོར་མའི་དབང་བསྐུར་སྦྱིན་པར་བྱ། ཨཿ ཀཿསོགས་ཀྱི་མཐར། མཁའ་
འགྲོ་མ་སེང་གེའི་གདོང་པ་ཅན་གྱིས་སློབ་མའི་ལུས་ངག་ཡིད་གསུམ་ལ་དུས་རྟག་ཏུ་འབྲལ་བ་མེད་པར་བཞུགས་ནས་བྱང་ཆུབ་མ་ཐོབ་བར་གྱི་སྟེང་གདོན་གཟའ་དང་དྲང་སྲོང་གི་གནོད་པ་དང་། འོག་གདོན་ཀླུ་དང་ས་བདག་གི་གནོད་པ་དང་། བར་གདོན་
བཙན་དང་རྒྱལ་པོ་ཐེའུ་རང་གི་གནོད་པ་ལ་སོགས་པ་ཞི་བ་དང་། གཞན་ཡང་གཟུགས་ཅན་དགྲའི་གནོད་པ། གཟུགས་མེད་བགེགས་ཀྱི་གནོད་པ། ཕ་རོལ་གྱི་རྦོད་གཏོང་མནན་གཏད་ཟོར་གསུམ་ལ་སོགས་པ་མི་མཐུན་པའི་བར་ཆད་ཞི་ཞིང་། མཐུན་
རྐྱེན་ཚེ་དང་བསོད་ནམས། ནང་གི་རྟོགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པ་དང་། བསམ་དོན་ཆོས་བཞིན་དུ་འགྲུབ་པར་བྱིན་གྱིས་བརླབ་ཏུ་གསོལ། མཐར་ཐུག་མཁའ་འགྲོ་མ་སེང་གེའི་གདོང་པ་ཅན་གྱི་གོ་འཕང་བདེ་བླུག་ཏུ་ཐོབ་པར་མཛད་

༄༅། །དུ་གསོལ། ཞེས་བརྗོད་པས་གཏོར་མ་མཁའ་འགྲོ་མ་སེང་གེའི་གདོང་པ་ཅན་དུ་གསལ་བ་དེ་ལས་མཁའ་འགྲོ་མ་སེང་གེའི་གདོང་པ་ཅན་གྱི་སྐ་མཐེ་བོང་གི་ཚད་ཙམ་པ་ཞིག་ཆད་དེ་ཁྱེད་རང་གི་སྤྱི་བོར་ཐིམ་པར་མོས་པ་
མཛོད༑ དེས་རྗེས་གནང་གི་དངོས་གཞི་གྲུབ་རྗེས་གཙོ་བོས་སོགས། མཎྜལ། དེང་ནས་སོགས་སྤྱི་དང་འདྲ། ཚོམ་བུའི་ལྷ་ལ་མཆོད་པ་བྱིན་བརླབ། མཆོད་བསྟོད་བཟོད་གསོལ་བྱས་ལ། ཡེ་ཤེས་པ་གཤེགས་སུ་གསོལ། དམ་ཚིག་པ་རང་ལ་
བསྡུས་ཏེ། བཀྲ་ཤིས་དང་དགའ་སྟོན་བྱའོ། །འདི་ཡང་རོང་པོ་དབོན་པོ་ཆོས་དབང་གིས་རྒྱང་རིང་མོ་ནས་བསྐུལ་བའི་ངོར་རྡོ་རྗེ་འཆང་བུདྡྷའི་བཀའ་དྲིན་གྱིས་བསྐྱངས་པའི་བཙུན་པ་ག་ག་ན་ཤྲཱི་བྷ་དྲས་ས་ལོ་ཐམས་ཅད་མཁྱེན་པའི་སྒྲུབ་རྫོང་ལ་གཞི་
བྱས༑ གསུང་སྒྲོས་ཅུང་ཟད་ཀྱིས་བརྒྱན་ཏེ། ཤིན་ཏུ་དག་པར་ཡོས་ལོ་ཁྲུམ་གྱི་ཟླ་བའི་མཁའ་འགྲོ་འདུ་བའི་དུས་ཁྱད་པར་ཅན་གྱི་ཉིན་དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་གནས་སུ་སྦྱར་བའོ། །མངྒལཾ།། ༈ །།གསེར་ཆོས་
ཀྱི་མཁའ་འགྲོ་མ་སེང་གེའི་གདོང་ཅན་མའི་བསྙེན་པ་ཇི་ལྟར་བྱ་བའི་ཚུལ་གྱི་ཡི་གེ་ཉུང་ངུ་རྣམ་གསལ་ཞེས་བྱ་བ་བཞུགས། དཔལ་གྱི་འབྱུང་གནས་བླ་མ་དང་། །ཡེ་ཤེས་མཁའ་འགྲོ་དབྱེར་མེད་ལ། །གུས་པས་བཏུད་དེ་དཔལ་མོ་ཡི། །བསྙེན་པ་བྱ་
ཚུལ་ཅུང་ཟད་བྲི། །དེ་ལ་འདིའི་རྗེས་སུ་གནང་བ་དང་མན་ངག་ལེགས་པར་ཐོབ་པའི་གང་ཟག་གིས། མཁའ་འགྲོ་མ་སེང་གེའི་གདོང་པ་ཅན་མའི་བསྙེན་པ་བྱ་བ་ལ། སྦྱོར་བ་དང་། དངོས་གཞི་དང་། རྗེས་ཕན་ཡོན་བསྟན་པ་སྟེ་གསུམ་ལས། དང་པོ་

ནི༑ ཚེས་བཅུ་རྣམ་པ་གཉིས་སམ། མཁའ་འགྲོ་འདུ་བའི་དུས་ཚེས་གང་ཡང་རུང་བར་གནས་དབེན་པར་སྒྲུབ་པ་པོ་ཁ་ཤར་རམ་ལྷོར་ཕྱོགས་པ་དང་བསྟུན་པར་འབྱོར་ན་འདི་ཉིད་ཀྱི་སྐུ་བརྙན་བྲིས་འབུར་གང་རུང་བཀྲམ་པའི་མདུན་དུ། གཏོར་མ་གྲུ་
གསུམ་རྩེ་མོ་ཧ་ཅང་རྣོ་བ་མ་ཡིན་པ་སྨུག་རྩིས་བྱུགས་པ་རྒྱན་ལྡན་དང་། མཁའ་འགྲོ་སྤྱི་ལ་ཟླུམ་གཏོར་གཅིག་དང་བཅས་པ་བཤམ། དེའི་མདུན་དུ་ཉེ་བར་སྤྱོད་པ་དང་། ནུབ་དང་པོ་ལ་དགོས་པའི་སྔོན་འགྲོ་གཏོར་མ་དང་། རང་གི་མདུན་དུ་རྡོ་རྗེ་དྲིལ་
བུ༑ ཌཱ་མ་རུ་ལ་སོགས་པའི་ཉེ་བར་མཁོ་བའི་ཡོ་བྱད་རྣམས་བཤམ་མོ། །གཉིས་པ་ནི། སྒྲུབ་པ་པོ་སྟན་ལ་འདུག་སྟེ། རང་ཉིད་ལྷག་པའི་ལྷར་གསལ་བའི་མདུན་གྱི་ནམ་མཁར་རྩ་བརྒྱུད་ཀྱི་བླ་མ་ཡི་དམ་སངས་རྒྱས་དང་བྱང་ཆུབ་སེམས་དཔའ་དཔའ་བོ་
མཁའ་འགྲོའི་ཚོགས་དང་བཅས་པ་སྤྲིན་གཏིབས་པ་ལྟར་དཔང་པོར་བཞུགས་པའི་སྤྱན་སྔར་གནས་པའི་འདུན་པ་དང་མ་བྲལ་བས། སྔོན་འགྲོ་གཏོར་མ་ཆབ་ཀྱིས་བྲན་པ་ལ་བསང་སྦྱང་བྱ་བ་ནས་བརྩམས་ཏེ། གཏོར་མ་ཕྱི་རོལ་དུ་དོར་བའི་བར་ལ་ཕལ་
ཆེར་བདེ་མཆོག་གམ་མཁའ་སྤྱོད་ཀྱི་ཆོ་ག་ལས་འབྱུང་བ་ཇི་ལྟ་བ་བཞིན་དུ་བྱ་ཞིང་། ཁྱད་པར་ནི་ཕྲིན་ལས་བཅོལ་བའི་སྐབས་སུ། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་མཆོག་དང་ཐུན་མོང་གི་དངོས་གྲུབ་སྒྲུབ་པའི་ཆེད་དུ་བསྙེན་
སྒྲུབ་ཚུལ་བཞིན་དུ་བགྱིད་པར་འཚལ་ན། སྲུང་མའི་དབང་པོ་ཁྱེད་རྣམས་ཀྱི་བསྙེན་སྒྲུབ་ཀྱི་བྱ་བ་མཐར་མ་ཕྱིན་གྱིས་བར་གྱི་བར་ཆད་ཐམས་ཅད་སྲུང་བ་དང་ཞེས་འདོན་པ་བསྒྱུར་བ་དང་། དྲག་སྔགས་ཞལ་བཞི་པའི་སྔགས་ཀྱི་རྗེས་སུ་འདིའི་གསང་སྔགས་

། ཨ་ཀ་ས་མ་སོགས་ཀྱང་རྗོད་ཅིང་གུ་གུལ་གྱིས་བདུག་གོ །དེ་ནས་གནས་དང་མཆོད་པའི་ཡོ་བྱད་བྱིན་གྱིས་བརླབ་པ་ནི། ནུབ་དང་པོར་ནང་མཆོད་ལ་དམིགས་ཏེ། སུཾ མྦྷ་ནི་སུམྦྷ་ཧཱུྃ་ཧཱུྃ་ཕཊ་ཅེས་སོགས་ཞལ་བཞི་པའི་སྔགས་༄༅།
ཀྱིས་བསང་། ཨོཾ་སྭ་བྷཱ་ཝ་སོགས་ཀྱིས་སྟོང་པར་སྦྱང་། སྟོང་པའི་ངང་ལས་ཡཾ་ལས་རླུང་། རཾ་ལས་མེ་སོགས་ནས། ཧ་ཧོ་ཧྲཱིཿ འི་བར་ཁོ་བོས་བྱས་པའི་སེང་གདོང་མ་མཆོད་པའི་ཆོ་ག་ལས་འབྱུང་བ་ལྟར་བྱིན་གྱིས་བརླབས་ཏེ་བཞག་གོ །དེ་ནས་
༜ གནས་དང་ཡོ་བྱད་རྣམས་ལ་རྡོ་རྗེའི་རྩེས་ནང་མཆོད་ནས་གཏོར་ལ། ཨོཾ་སུམྦྷ་ནི་ཞེས་སོགས་ནས། དྷརྨཱ་ར་ཎི་ཏ་རོལ་མོ་དང་བཅས་པས་བྱིན་གྱིས་བརླབ་པའི་བར་ཡང་སྔར་སྨོས་མ་ཐག་པའི་མཆོད་པའི་ཆོ་ག་ལྟར་བྱའོ། །དེ་ནས་སྐྱབས་འགྲོ་ནས་
༈ བརྩམས་ཏེ། བདག་བསྐྱེད་པཎ་ཆེན་ནམ་མཁའ་དཔལ་བཟང་ལ་སོགས་པས་མཛད་པ་གང་མོས་ཀྱི་སྟེང་ནས་ཉམས་སུ་བླང་སྟེ། དེའང་བཟླས་པའི་དམིགས་པ་སྤྱི་འགྲོ་ཙམ་བྱེད་ན་སྒྲུབ་ཐབས་ལྟར་དང་། སྲུང་བ་དང་ཟློག་པའི་དམིགས་པ་ཁྱད་པར་བ་ནི་
ཡི་གེ་རྙིང་པ་རྣམས་ནས་འབྱུང་བའམ། མཆོད་པའི་ཆོ་ག་ཉིད་དུ་བཀོད་པ་ལྟར་བྱའོ། །དེའང་སྔ་དྲོ་ལ་སོགས་པ་བསྙེན་པའི་སྐབས་སུ་སྲུང་བའི་དམིགས་པ་གཙོ་བོར་བཏོན་ནས།ཐུན་གྱི་མཐར་ཟློག་པའི་དམིགས་བཟླས་ཅུང་ཟད་རེ་བྱས་ལ་དམོད་པ་
དོར་བ་དང་བསྟུན་ལ་ཐལ་མོ་ལན་གསུམ་བརྡབ་པ་དང་། ཁྲོ་མོ་འབར་བའི་ཚོགས་རྣམས་ཀྱིས་ཞེས་པ་ནས། ཆོས་ཀྱི་དབྱིངས་སུ་སྒྲོལ་ཞེས་པའི་བར་ཉམས་སུ་བླང་ངོ་། །གཞན་དུ་ན་ཟློག་པ་དངོས་ཀྱི་དུས་ན་དགོངས་མོ་ཉི་མ་ཐལ་ཀར་གཙོ་ཆེ་བར་

བཤད་དོ། །ཐུན་བསྡུ་བ་ན། རང་གི་སྙིང་ག་ནས་འོད་ཟེར་འཕྲོས་པས་གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་པར་བསམ་ཞིང་བརྗོད་དོ། །དགོངས་ཐུན་ལ་སྐབས་འདིར་གཏོར་མ་ཕུལ་ཏེ། དེའང་གཏོར་མ་ནང་མཆོད་དང་ཆུས་སྦྱངས་ནས་ནང་
མཆོད་ལྟར་བྱིན་གྱིས་བརླབ་བོ། །དེ་ནས་ཐོག་མར་ཀྱེ་རྡོ་རྗེ་ལ་སོགས་པ་དང་འབྲེལ་བའི་སྐབས་ཡིན་ན་སྔོན་དུ་དེ་དག་ལ་ཕུལ། དེ་ནས་འདི་ཉིད་ཀྱི་གཏོར་མགྲོན་བསྐྱེད་པ་ནི། གཏོར་མའི་སྟེང་གི་ནམ་མཁར་པཾ་ལས་པདྨ་ཞེས་སོགས་ནས། རྡོ་རྗེ་སྔོན་པོ་
0b2
རྩེ་ལྔ་པས་དབུར་བརྒྱན་ཞེས་པའི་བར་རང་ཉིད་ཀྱི་ཁྱད་པར་དོར་བ་མ་གཏོགས་སྒྲུབ་ཐབས་ལྟར་བྱ་ཞིང་། བསྡུ་ན་སྐད་ཅིག་གིས་སྤྱན་དྲང་ངོ་། །གང་ལྟར་ཡང་ཐོད་པའི་ཕྱག་རྒྱ་དང་བཅས་པས། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་ཨོཾ་ཨ་ཀཱ་རོ་སོགས་
ལན་གསུམ་མམ་བདུན་གྱིས་ཕུལ་བའི་མཐར། མཚན་སྔགས་སྔོན་དུ་འགྲོ་བའི་ཨཉྙཾ་ནས། ཤབྡའི་བར་གྱིས་མཆོད། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་ཨོཾ་ཨཱཿ ཧཱུྃཞེས་པས་ནང་མཆོད་ཕུལ། དཔལ་ལྡན་རྡོ་རྗེ་མཁའ་འགྲོ་མ་ནས། དེ་སྙེད་རྣམས་
ལ་ཕྱག་འཚལ་ལོ། །ཞེས་དང་། མཆོད་སྦྱིན་གཏོར་མ་འདི་བཞེས་ལ་ནས། ཡིད་ལ་འདོད་པ་ཀུན་འགྲུབ་ཤོག །ཅེས་པའི་བར་གྱིས་འབུལ་ལོ། །དེ་ནས་ཆོས་སྐྱོང་རྣམས་ཀྱི་གཏོར་མ་དང་འབྲེལ་ན་འདིར་འབུལ་ལོ། །གང་ལྟར་ཡང་མཁའ་འགྲོ་སྤྱིའི་
གཏོར་མ་བྱིན་གྱིས་བརླབ་པ་ནས། འདོད་པ་ཀུན་འགྲུབ་ཤོག་གི་བར་གྱིས་ཕུལ་བའི་མཐར། ཧེ་རུ་ཀའི་ཡི་གེ་བརྒྱ་པ་ལན་གསུམ་དང་། ནོངས་པ་བཟོད་པར་གསོལ་བ་དང་། རྟེན་ལ་བརྟན་བཞུགས་བྱ་བ་དང་། རྟེན་མེད་པའི་གཏོར་མགྲོན་གཤེགས་

།སུ་གསོལ་བ་རྣམས་སྤྱི་ལྟར་བྱའོ། །དེ་ནས་བདག་བསྐྱེད་ཀྱི་མཇུག་གི་བྱ་བ། རང་གི་དཔྲལ་བར་ཨཾ་ལ་སོགས་པས་གནས་གསུམ་བསྲུངས་ནས། དགེ་བ་འདི་ཡིས་སོགས་བསྔོ་བ་སྨོན་ལམ་དང་བཀྲ་ཤིས་ཀྱིས་མཐའ་
བརྒྱན་པ་དང་བཅས་པ་བྱ་ཞིང་། ཐུན་མཚམས་ཐམས་ཅད་དུའང་སྲུང་བའི་འཁོར་ལོ་ཡངས་པའི་ནང་དུ་རང་ཉིད་ལྷའི་ང་རྒྱལ་གྱིས་སྤྱོད་ལམ་གྱི་རྣལ་འབྱོར་རྣམས་བྱའོ། །དེ་ལྟ་བུའི་རིམ་པས་ཐུན་གསུམ་མམ་བཞི་གང་མོས་བྱས་ཏེ། བསྙེན་པའི་གྲངས་
ནི་ཁྲི་ཕྲག་དྲུག་ལ་སོགས་པ་གསུངས་ཀྱང་། ཐོག་མའི་གྲངས་ཀྱི་བསྙེན་པ་ནི་འབུམ་ཕྲག་བཅུ་བཞི་ངེས་པར་མཛད་པ་ཕྱག་ལེན་ནོ། །དེ་ལྟ་བུའི་རིམ་པས་སྔགས་ཀྱི་གྲངས་སོང་བ་དང་། གསང་སྔགས་ཀྱི་ནུས་པ་འབྱིན་པ་དང་། ཁ་སྐོང་བའི་སྦྱིན་སྲེག
349
བྱེད་པར་འདོད་ན་ལོགས་སུ་གསལ་བ་ལྟར་ཤེས་པར་བྱའོ། །གསུམ་པ་ནི། དེ་ལྟ་བུའི་བསྙེན་པ་མཐར་ཕྱིན་པས་གཞུང་ནས་ཇི་སྐད་བཤད་པའི་ལས་ཚོགས་མཐའ་དག་བསྒབ་པ་ལ་དབང་ཞིང་། བྱེ་བྲག་ཏུ་གཞན་གྱི་བྱད་ཁ་ལ་སོགས་པའི་གནོད་པ་ཕྱིར་
ཟློག་པའི་ཐབས་མཆོག་ཏུ་འགྱུར་བ་ནི་ངེས་པའོ། །དེ་ལྟར་གྲངས་མེད་མཁའ་འགྲོ་ཡི། །གཙོ་མོ་སེང་གེའི་གདོང་པ་ཅན། །བ་རི་ལོ་ཙཱའི་གསེར་ཆོས་ཀྱི། །བསྙེན་པ་བྱ་ཚུལ་ཉུང་གསལ་འདི། །བྲིས་པའི་དགེ་བའི་འགྲོ་བ་རྣམས། །མི་དང་མི་མིན་
ཉེར་འཚེ་ལས། །རྣམ་པར་རྒྱལ་ནས་མཁའ་འགྲོའི་གཙོ། །དགྱེས་པའི་ཞལ་བཟང་སྟོན་པར་ཤོག །ཅེས་པ་གསེར་ཆོས་ལུགས་ཀྱི་མཁའ་འགྲོ་མ་སེང་གེའི་གདོང་པ་ཅན་མའི་བསྙེན་པ་ཇི་ལྟར་བྱ་བའི་ཚུལ་གྱི་ཡི་གེ་ཉུང་ངུ་རྣམ་གསལ་ཞེས་བྱ་བ་འདི་

ཡང་༑ དོན་དུ་གཉེར་བའི་དགེ་སློང་ཕུན་ཚོགས་རྒྱ་མཚོའི་ཆེད་དུ་བནྡེ་ཚུལ་ཁྲིམས་རིན་ཆེན་གྱིས་ལྷུན་གྲུབ་སྟེང་གི་ཆོས་གྲྭར་བྲིས་པ་སརྦ་མངྒ་ལཾ། བྷ་ཝ་ཏུ།། ༈ །།གོང་གི་བསྙེན་ཡིག་གི་སྐབས་སུ་ཉེ་བར་མཁོ་བའི་ནང་མཆོད་དང་གནས་ཡོ་
བྱིན་རླབས་ནི། ཐོག་མར་མདུན་གྱི་ནང་མཆོད་ལ་དམིགས་ཏེ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་གྲྀཧྞ་གྲྀ ཧྞ་ཧཱུྃ་ཧཱུྃ་ཕཊ། ༀ་གྲྀཧྞ་པ་ཡ་གྲྀཧྞ་པ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཅེས་ཞལ་བཞིའི་སྔགས་ཀྱིས་བགེགས་
བསང་༑ སྭ་བྷཱ་བས་སྟོང་པར་སྦྱང་། སྟོང་པའི་ངང་ལས་ཡཾ་ལས་རླུང་། རཾ་ལས་མེའི་སྟེང་དུ་ཨ་ལས་ཐོད་པ་དཀར་པོ་ཡངས་ཤིང་རྒྱ་ཆེ་བའི་ནང་དུ། གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་ལས་བདུད་རྩི་ལྔ། འོག་གི་རླུང་གཡོས་མེ་སྦར་བས་
350རྫས་རྣམས་བསྐོལ་བས་འོད་དུ་ཞུ་ནས། བདུད་རྩིའི་རྒྱ་མཚོ་ཆེན་པོ་གྱུར་པར་བསམས་ལ། ཨོཾ་ཨཱཿ ཧཱུྃ་ཧོཿ ཧ་ཧོ་ཧྲཱིཿ ཞེས་པ་ལན་གསུམ་གྱིས་བྱིན་གྱིས་བརླབ། རྡོ་རྗེའི་རྩེས་གནས་དང་ཡོ་བྱད་རྣམས་ལ་འཐོར་ཞིང་། སུམྦྷས་བསང་། སྭ་བྷཱ་བས་
སྦྱང་༑ སྟོང་པའི་ངང་ལས་གནས་ཁང་བྷཾ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་པ་གྲུ་བཞི་པ་སྒོ་བཞི་པ་རྟ་བབས་བཞིས་མཛེས་པ། རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་
དུ་མཆོད་རྫས་རྣམས་ཨ་བདུན་ལས་ཐོད་པོའི་སྣོད་བདུན་གྱི་ནང་དུ་ཧཱུཾ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་མཆོག ཞལ་ཟས། རོལ་མོ་རྣམས་དྭངས་ཤིང་ཐོགས་པ་

༄༅། །མེད་པ་རྒྱུ་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ། ངོ་བོ་བཟང་ཞིང་གཙང་བ། ཡུལ་ནམ་མཁའི་མཐའ་ཁྱབ་པ། དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་ཆད་པར་བསམས་ལ། སོ་སོའི
ཕྱག་རྒྱ་དང་བཅས་ཏེ། ཨོཾ་བཛྲ་ཨཉྙཾ་ཨཱཿ ཧཱུྃསོགས་ནས་ཤབྡ་ཨཱཿཧཱུྃ་ཞེས་པའི་མཐར་རོལ་མོ་སྣ་ཚོགས་བྱས་ཏེ། གཎྛེ་ར་ཎི་ལན་གསུམ་གྱིས་བྱིན་དབབ་བོ། །བཟླས་པའི་དམིགས་པ་ནི་སྲུང་ཟློག་ལ་སོགས་པ་སོ་སོར་མི་བྱ་བར་སྤྱི་འགྲོ་ལྟར་བྱེད་ན་
སྒྲུབ་ཐབས་ཀྱི་དཀྱུས་ནས་འབྱུང་བའི་དམིགས་པ་གསལ་བཏབ་ནས་སྔགས་བཟླ། སོ་སོར་ཕྱེ་བའི་དམིགས་པ་ཉམས་སུ་བླང་བར་འདོད་པས། ཡིག་རྙིང་རྣམས་ནས་རྒྱས་པར་འབྱུང་བ་ལྟར་ཤེས་པར་བྱ་ཞིང་། འདིར་དམིགས་བསལ་ཅུང་ཟད་བརྗོད་ན་
སྲུང་བ་ལ། རང་མཁའ་འགྲོ་མར་གསལ་བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ། གསེར་གྱི་རྡོ་རྗེ་རྩེ་ལྔ་པ་ལངས་ཐབས་སུ་ཡོད་པའི་ལྟེ་བར། ཉི་ཟླ་གའུ་ཁ་སྦྱོར་གྱི་གུར་ཁང་གི་དབུས་སུ་ཧཱུཾ་ཡིག་སྔོན་པོ་གཟི་བརྗིད་དང་ལྡན་པ། དེའི་སྟེང་ལ་
སོགས་པར་བསྲུང་བྱ་རྣམས་ཡོད་པར་བསམས་ཏེ། དེ་ཡང་བླ་མ་བསྲུང་བར་འདོད་ན་ཀླད་ཀོར་གྱི་ནང་དུ་བསྒོམ། ཁོག་པའི་ནང་དུ་རང་གི་མིང་ཡིག་དང་པོ་ཐིག་ལེས་མཚན་པ་དང་། མདུན་དུ་ཕ་མ། གཡས་སུ་བསྲུང་བྱ་ཕོ། གཡོན་དུ་མོ། རྒྱབ་
ཏུ་འཁོར་གཡོག་ལ་སོགས་པ་རྣམས་རང་རང་གི་རྣམ་པ་ཅན་དུ་བསམས་པའི་སྙིང་གར་སོ་སོའི་མིང་ཡིག་དང་པོ་ཐིག་ལེས་མཚན་པ་དང་བཅས་པ་གསལ་བཏབ། དེའི་མཐར་སྔགས་ཀྱི་ཕྲེང་བས་གཡོན་སྐོར་དུ་བསྐོར་བ། དེ་ལས་འོད་ཟེར་འཕྲོས་པས་ཕ་
མ་

རོལ་གྱི་བྱད་ཁ་རྦོད་གཏོང་དང་གནོད་བྱེད་ཐམས་ཅད་ཚར་བཅད། སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་འགྲོའི་བྱིན་རླབས་དང་ནུས་མཐུ་ཐམས་ཅད་འོད་ཟེར་གྱི་རྣམ་པར་སྤྱན་དྲངས་ནས་རང་ལ་ཐིམ་པས་བདག་དང་བསྲུང་བྱའི་ཡུལ་གྱི་
འགལ་རྐྱེན་སྡིག་སྒྲིབ་ཐམས་ཅད་བྱང་ཞིང་དག་ནས། ལུས་ངག་ཡིད་གསུམ་ནུས་མཐུ་དང་ལྡན་པར་གྱུར། ཅེས་བརྗོད་ཅིང་བསམས་ལ། གསང་སྔགས་ཡི་གེ་བཅུ་བཞི་པ་ཅི་ནུས་བཟླ། མཐར་མཁའ་འགྲོ་མ་སེང་གེའི་གདོང་པ་ཅན་གྱིས་སོགས་
0a
གསོལ་གདབ་དཀྱུས་ལྟར་དང་། ཁྱད་པར་བདག་དང་སེམས་ཅན་ཐམས་ཅད་འཇིགས་པ་ཐམས་ཅད་དང་། ཉེ་བར་འཚེ་བ་ཐམས་ཅད་དང་། གནོད་པ་ཐམས་ཅད་དང་། གདོན་ཐམས་ཅད་དང་། དུག་དང་རིམས་ནད་ཐམས་ཅད་ལས་བསྲུང་དུ་
གསོལ་ཞེས་བརྗོད། དེ་བཞིན་དུ་ཟློག་པའི་དམིགས་པ་ནི་གཞན་སྔར་དང་འདྲ་བ་ལས། རང་ཉིད་མཁའ་འགྲོ་མ་སྐ་ཚད་ཤིན་ཏུ་ཆེ་ཞིང་གཟི་བརྗིད་ཉི་མ་འབུམ་གྱི་མདངས་དང་འདྲ་བར་བསམས་པའི་ཐུགས་ཀའི་སྔགས་ཕྲེང་ལས་འོད་ཟེར་མེའི་ཕྲེང་བ་ལྟ་
བུ་དཔག་ཏུ་མེད་པ་སྤྲོས་པ་དང་། རང་གི་རལ་པའི་གསེབ་དང་བ་སྤུའི་བུ་ག་རྣམས་ནས་རང་འདྲའི་སྤྲལ་པའི་ཚོགས་དཔག་ཏུ་མེད་པ་སྤྲོས་ཏེ། དེ་རྣམས་ཀྱིས་ཕ་རོལ་ཀྱི་བྱད་ཁ་རྦོད་གཏོང་མི་དང་མི་མ་ཡིན་པའི་གནོད་པ་ཐམས་ཅད་བསྲེགས་ཤིང་ཚར་
བཅད་པར་བསམས་ལ་སྔགས་ཅི་ནུས་བཟླའོ། །དེ་ནས་རང་གི་ལག་པ་གཡོན་པ་ཉི་མ་དང་། གཡས་པ་ཟླ་བར་བསམས་པའི་བར་དུ་གནོད་བྱེད་དགྲ་བགེགས་ཡོད་པར་དམིགས་ལ། ངག་ཏུ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་

༄༅། །དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི༴ གསང་སྔགས་དང་། རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱི༴ ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་མཁའ་
འགྲོ་མ་བྱེ་བ་འབུམ་སྡེའི་ལྷ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས། སུ་གང་དག་བདག་ཅག་གི་དཔལ་ལྡན་བླ་མ་དམ་པ་རྣམས་དང་། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་
རྣམས་ལ་སྡང་པའི་སེམས་དང་ལྡན་པ་རྣམས་དང་། གདུག་པའི་སེམས་དང་ལྡན་པ་རྣམས་དང་། དྲག་ཤུལ་གྱི་སེམས་དང་ལྡན་པ་རྣམས་དང་། བསམ་པ་ངན་པ་དང་། སྦྱོར་བ་ངན་པ་རྩོམ་པའི་དགྲ་བགེགས་ཐམས་ཅད་ཀྱི་བསམ་སྦྱོར་ངན་པ་ཐམས་
ཅད་ཕྱིར་བཟློག་པར་གྱུར་ཅིག མེད་པར་གྱུར་ཅིག ཞི་བར་གྱུར་ཅིག གལ་ཏེ་ཞི་བར་མ་གྱུར་ན་དེའི་ཚེ་དེ་དག་ཐམས་ཅད་ཀྱི་ལུས་བཅིང་བར་བགྱིའོ། །ངག་བཅིང་བར་བགྱིའོ། །ཡིད་བཅིང་བར་བགྱིའོ། །མཐུ་བརླག་པར་གྱུར་ཅིག རྫུ་འཕྲུལ་
བརླག་པར་གྱུར་ཅིག སྟོབས་བརླག་པར་གྱུར་ཅིག དེས་བཟླས་པའི་སྔགས་ཀྱིས་དེ་ཉིད་བརླག་པར་གྱུར་ཅིག དེས་བསྒྲབས་པའི་ལྷ་འདྲེས་དེ་ཉིད་ཀྱི་ཤ་ཟ་བར་གྱུར་ཅིག ཅེས་དང་། ཐལ་མོ་ལན་གསུམ་བརྡབས་པའི་བར་དུ་གནོད་བྱེད་ཐམས་ཅད་
བཙིར་བས་ཐལ་བར་བརླག རང་གི་ཐུགས་ཀ་ནས་སྤྲུལ་པའི་ཚོགས་མཚོན་ཆ་སྣ་ཚོགས་པ་ཐོགས་པ་རྣམས་ཀྱིས་བྱད་མ་གནོད་བྱེད་རྣམས་ཀྱི་ལུས་དང་དབང་པོ་ཐམས་ཅད་རྡུལ་ཕྲ་རབ་ཏུ་བྱས། མེས་བསྲེགས། རླུང་གིས་གཏོར། རྣམ་པར་ཤེས་པ་

མི་བསྐྱོད་པའི་ཞིང་དུ་སྐྱེས་པར་བསམས་ལ། ངག་ཏུ། ཁྲོ་མོ་འབར་བའི་ཚོགས་རྣམས་ཀྱིས། །དགྲ་བགེགས་རྣམས་ནི་ཐམས་ཅད་ཀྱི། །ལུས་ངག་ཐལ་བའི་རྡུལ་དུ་རློག །རྣམ་ཤེས་ཆོས་ཀྱི་དབྱིངས་སུ་སྒྲོལ། །ཞེས་བརྗོད། སླར་ཡང་སྤྲུལ་པའི་
ཚོགས་རྣམས་ཚུར་འདུས་ཏེ་ཕྱི་རོལ་ཏུ་སྲུང་བའི་གུར་གྱི་ཚུལ་དུ་བཞུགས་པར་བསམས་ལ། ཨོཾ་རཀྵ་རཀྵ་ཧུཾ་ཧཱུཾ་ཧཱུཾ་ཕཊ་སྭཱ་ཧཱ། ལན་གསུམ་གྱིས་བརྟན་པར་བྱའོ། །དེ་ནས་གདན་བསྡུ་བ་སོགས་དཀྱུས་བཞིན་ནོ། །ཞེས་པའང་ཞུ་ཆེན་རིན་པོ་ཆེ་རང་ཉིད་
ཀྱིས་མཛད་པའི་མཆོད་ཆོག་ཕྲིན་ལས་ཟླ་འོད་གསར་པའི་ཕོ་ཉ་ལས་ཉེར་མཁོའི་ཆེད་ཟུར་དུ་ཕྱུང་བའོ།། ༈།།མཁའ་འགྲོ་མ་སེང་གེའི་གདོང་ཅན་གྱི་སྲེག་བླུགས་ཀྱི་ཆོ་ག་ཡེ་ཤེས་མེ་ལྕེ་བཞུགས་སོ། །ཨོཾ་སྭ་སྟི་སིདྡྷི། ཡེ་ཤེས་མེ་འོད་དཀར་
གསལ་འཁྱིལ་པའི་ཀློང་། །འཛུམ་དཀར་ཉམས་ཀྱི་རོལ་པས་སྡིག་སྒྲིབ་དང་། །བར་དུ་གཅོད་པ་ཞི་བའི་ལས་མཛད་མ། །གྲངས་མེད་མཁའ་འགྲོའི་གཙོ་མོ་ལ་བཏུད་ནས། །གསང་སྔགས་ནུས་པའི་ཚ་གདུང་འབར་བའི་ཁ། །མི་མཐུན་མུན་པ་ཟ་ཕྱིར་
ཆེས་གླལ་བའི། །སྲེག་བླུགས་ཆོ་ག་ཡེ་ཤེས་མེ་ཡི་ལྕེ། །བསྐྱོད་འདིར་བླ་མ་མཁའ་འགྲོས་གནང་བ་སྩོལ། །དེ་ལ་འདིར་མཁའ་འགྲོ་མ་སེང་གེའི་གདོང་པ་ཅན་གྱི་བསྙེན་པ་མཐར་ཕྱིན་པས་སྔགས་ཀྱི་ནུས་པ་དབྱུང་བ་ལ་སོགས་པའི་ཕྱིར་ཞི་བའི་སྦྱིན་
སྲེག་གི་ཆོ་ག་བརྩམ་པ་ལ། སྦྱོར་བ་དང་། དངོས་གཞི་དང་། རྗེས་སོ། །དང་པོ་ནི། ཡོངས་སུ་སྦྱངས་པའི་ས་གཞི་ལ་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། དེའི་དབུས་ནས་ཁྲུ་ཕྱེད་པའི་ཚད་ཀྱིས་ཟླུམ་པོར་བསྐོར། དེའི་ཕྱི་རོལ་དུའང་སོར་

༄༅། །བཞི་པ་ལན་གཉིས་སུ་བསྐོར་བ་ནི་ཐབ་དང་ཁ་ཁྱེར་དང་མུ་རན་ནོ། །དེའི་ཕྱི་རོལ་ཏུ་ཐབ་སྟེགས་སྤྱི་དང་མཐུན་པར་བྱས་ལ། དབུས་སུ་ཟླུམ་སྐོར་ནང་མ་དང་ནུབ་ཀྱི་ཚངས་ཐིག་འཛོམས་ནས་ལྟེ་བའི་བར་སླེབ་པའི་སྲད་བུའི་
ཚད་ཀྱིས་ཟླུམ་སྐོར་དེ་ཉིད་ཀྱི་གཡས་དང་གཡོན་དུ་ཇི་ཙམ་སླེབ་པའི་མཚན་མ་གཉིས་བྱས་ཏེ། དེ་གཉིས་དང་ཤར་གྱི་ཚངས་ཐིག་དང་ཟླུམ་སྐོར་ནང་མ་འཛོམ་ས་གསུམ་པོ་ཐིག་གིས་གྲུ་གསུམ་གྱི་དབྱིབས་སུ་སྦྲེལ་ལོ། །དེའི་ནང་དུའང་ཇི་ཙམ་རིགས་པའི་
༈ཚད་ཀྱིས་མེ་རིས་ཀྱི་ཐིག་ཀྱང་བཏབ་སྟེ་ཆོས་འབྱུང་མེ་རི་དང་བཅས་པའོ། །ཐབ་ཀྱི་གཞི་ཚོན་ཐམས་ཅད་ནི་དཀར་པོ་དང་། མུ་རན་ལ་རྡོ་རྗེའི་ཕྲེང་བ་འབྲི་བ་དང་། བཅད་ཚོན་རྣམས་དམར་སྐྱ་བྱ་བ་སོགས་སྤྱི་དང་འདྲ་ཞིང་། མེ་རིའི་ཁ་དོག་རང་
མདངས་དང་། ཆོས་འབྱུང་སྔོན་པོ་བྱས་པའི་དབུས་སུ་ཉི་གདན་གྱི་སྟེང་དུ་ཚོན་སྤུངས་སྔོན་པོ་དགོད་དོ། །ཁ་ཁྱེར་གྱི་སྟེང་ནས་བུད་ཤིང་སྐམ་པོར་བརྩིགས་པའི་ནང་གི་ཤར་ལྷོར་ཏིང་ལོ་རྩྭ་སྐམ་པོ་དང་བཅས་པ་བཤམ་མོ། །ཐབ་མདུན་ཏུ་སྒྲུབ་པ་པོ་
འདུག་པའི་མདུན་དུ་བསང་ཆུ། འཐོར་གཡབ། རྡོ་རྗེ་དྲིལ་བུ། ཌཱ་མ་རུ། དགང་གཟར་བླུགས་གཟར་ཀུ་ཤའི་ཆུན་པོ་བརྒྱད་རྣམས་སྟ་གོན་བྱ། རང་གི་གཡོན་དུ་ཆུ་གཉིས་སྔོན་དུ་འགྲོ་བའི་ཉེར་སྤྱོད་དང་གཏོར་མ་གཉིས་བཤམ། རང་གི་གཡས་སུ་
ཡམ་ཤིང་དང་། མར་དང་། ཏིལ་དང་། ཞོ་མར་ཕྱེ། གཞན་ཡང་འབྲས། སུར་དཀར་གྱི་མེ་ཏོག་སྨུག་རྩི་དངུལ་ཆུ་རིན་པོ་ཆེ་སྣ་ཚོགས་བརྡར་བའི་ཕྱེ་མ་རྣམས་བསྲེས་པའི་ཟས་མཆོག་དང་། ཀ་ར་བུ་རམ་སྦྲང་རྩི་རྣམས་བདུད་རྩི་རིལ་བུ་དང་སྦྱར་

བའི་རིལ་བུ་དང་། དཱརྦ་དང་ཀུ་ཤ་རྣམས་འོག་ཏུ་དགོས་པའི་གྲངས་དང་མཐུན་པར་བཤམ་མོ། །གཉིས་པ་ནི། ཕྱི་དྲོའི་དུས་སུ་འབྱོར་ན་གོས་རྒྱན་དཀར་པོས་བརྒྱན་ལ་ཞི་བའི་སེམས་དང་ལྡན་པས། བདག་བསྐྱེད་སྐྱབས་འགྲོ་ནས། གདན་རང་ལ་
ཐིམ་པའི་བར་ཉམས་སུ་བླང་ངོ་། །དེ་ནས་བསང་ཆུ་ཧཱུཾ་རིང་པོ་བདུན་ནམ་ཉེར་གཅིག་ཙམ་གྱི་བྱིན་གྱིས་བརླབས་ནས། སྔགས་དེ་ཉིད་ཀྱིས་ཐབ་དང་རྫས་རྣམས་ལ་གཏོར་ཏེ་བགེགས་བསང་། ཨོཾ་སྭ་བྷཱ་ཝས་སྟོང་པར་སྦྱང་། སྟོང་པའི་ངང་ལས་ཨ་
ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཿ ཧཱུྃཞུ་བ་ལས་བྱུང་བའི་མཆོད་ཡོན། ཞབས་བསིལ་ནས། རོལ་མོ་ལ་སོགས་པའི་མཆོད་རྫས་དང་བསྲེག་རྫས་རྣམས་དྭངས་ཤིང་ཐོགས་པ་མེད་པ་ལྷ་མཉེས་པ་དང་སོ་སོའི་ལས་སྒྲུབ་པའི་
ནུས་པ་དང་ལྡན་པར་གྱུར། ཨོཾ་ཨཱཿ ཧཱུྃགིས་བསྲེག་རྫས་དང་། ཨོཾ་བཛྲ་ཨཉྙཾ་ཨཱཿ ཧཱུཾ་སོགས་ནས། ཤབྡ་ཨཱཿ ཧཱུྃ་གི་བར་གྱི་བྱིན་གྱིས་བརླབ་བོ། །དེ་ནས་ཐབ་ལ་དམིགས་ཏེ། ཨོཾ་སུམྦྷ་སོགས་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་
ཧཱུཾ་ལས་བྱུང་བའི་རིན་པོ་ཆེ་ལས་གྲུབ་པའི་ཞི་བའི་ཐབ་ཁུང་དཀར་པོ་ཟླུམ་པོ། ཡངས་ཤིང་རྒྱ་ཆེ་བ། དྭངས་ཤིང་ཐོགས་པ་མེད་པ། མུ་རན་ལ་རྡོ་རྗེའི་ཕྲེང་བས་མཚན་པ། ཕྱི་རོལ་དུ་སྟེགས་བུ་གྲུ་བཞི་པ་ཟླ་ཕྱེད་རྡོ་རྗེས་མཚན་པ། བྲིས་པ་དང་གཉིས་
སུ་མེད་པར་གྱུར་པར་བསམས་ལ། ཧཱུཾ་རིང་པོ་ཡང་ཡང་བརྗོད་དེ་བྱིན་གྱིས་བརླབ་བོ། །དེ་ནས་རྩྭ་གཙང་མ་དང་བཅས་པའི་ཡམ་ཤིང་གི་རྩེ་ལ་མེ་སྦར་ཏེ། ཨོཾ་བཛྲ་ཛྭ་ལ་རཾ་ཞེས་བརྗོད་ཅིང་། ཐབ་ལ་གཡས་ནས་ཟླུམ་པོར་བསྐོར་ཏེ་མེ་ཚང་དུ་གཞུག་

༄༅། །པས་མེ་སྦར་རོ། །དེ་ནས་བྱང་ཆུབ་མཆོག་གི་ཕྱག་རྒྱས་དགང་གཟར་དང་བླུགས་གཟར་བཟུང་ལ། བླུགས་གཟར་མར་དང་བཅས་པས་དགང་གཟར་གྱི་ཁ་ལ་རེག་པས་བུད་ཤིང་ལ་ཁྱབ་པའི་མར་གྱི་རྒྱུན་བླུགས་ཏེ། ཨཾ་
བཛྲ་ཛྭ་ལ་རཾ་ཞེས་བརྗོད་པ་ལན་གསུམ་གྱིས་མེ་གསོའོ། །དེར་འཇིག་རྟེན་པའི་མེ་ལྷ་བསྐྱེད་པ་ནི། མེ་འབར་བའི་དབུས་སུ་པདྨ་དཀར་པོ་དང་ཟླ་བའི་དཀྱིལ་འཁོར་གྱི་སྟེང་དུ་རཾ་ལས་མེ་ལྷ་ར་སྐྱེས་ལ་བཅིབས་པ། ཞལ་གཅིག་ཕྱག་བཞི་པ། ཕྱག་གཡས་
ཀྱི་དང་པོས་མཆོག་སྦྱིན། གཉིས་པས་བགྲང་ཕྲེང་། གཡོན་གྱི་དང་པོས་དབྱུ་གུ་རྩེ་གསུམ་པ། གཉིས་པས་གུདྡྷེ་འཛིན་པ། ལུས་པོ་མེའི་རང་བཞིན་དམར་པོ། ཞལ་གྱི་དཀྱིལ་འཁོར་དཀར་པོ་ལས་འོད་ཟེར་དཀར་པོ་འཕྲོ་བ། རལ་པའི་ཐོར་ཚུགས་
དང་ལྡན་ཞིང་། ཚངས་པའི་སྐུད་པ་དང་། ཀྲྀཥྞ་སཱ་རའི་པགས་པས་སྟོད་གཡོགས་དང་དར་དམར་པོའི་ཤམ་ཐབས་ཅན། མེ་འབར་བའི་དབུས་ན་བཞུགས་པ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀའི་ས་བོན་
ལས་འོད་ཟེར་འཕྲོས་པས། ཤར་ལྷོ་ནས་མེ་ལྷ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡོབ་ཅིང་། ངག་ཏུ། ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་གཉིས་སྐྱེས་མཆོག །
སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཨགྣི་མ་ཧཱ་ཏེ་ཛཿ སརྦ་ཀརྨ་པྲ་སཱ་དྷ་ཀཿ ཀཱ་རུ་ཎྱ་ཀྲྀཏྭཱ་སཏྭ་ཨརྠ་ཨསྨིརྻནྣི་ཧི་ཏོ་བྷཱ་ཝ། ཞེས་བརྗོད་པས་སྤྱན་དྲངས་ཏེ་ཛཿ ཧཱུཾ་བཾ་ཧོཿ ཞེས་པས་གཉིས་སུ་མེད་པར

བསྟིམ༑ སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་དབང་གི་ལྷ་སྤྱན་དྲངས་པ་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་
གསོལ༑ ཞེས་གསོལ་བ་བཏབ་པས། དེ་རྣམས་ཀྱིས་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐར། སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན་པར་བསམ་
མོ༑ །དེ་ནས་ཀུ་ཤའི་ཆུན་པོ་རྣམས་བསང་སྦྱང་། སྟོང་པའི་ངང་ལས་ཧཱུཾ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ། ཐབ་དང་ཡོ་བྱད་རྣམས་ཀྱི་འབགས་པ་དང་མ་དག་པ་སེལ་པའི་ནུས་པ་དང་ལྡན་པར་བསམས་ལ། ༀ། ཀུ་ཤ་འདི་ནི་
གཙང་ཞིང་དགེ །ས་ལས་སྐྱེས་པའི་སྙིང་པོ་མཆོག །དཀོན་མཆོག་གསུམ་གྱི་དག་བྱེད་དེ། །ཚངས་པ་ཡི་ཡང་དག་བྱེད་ཡིན། །དེས་བདག་ལ་གེགས་མེད་ཅིང་ཞི་བར་མཛོད་ཅིག་སྭཱ་ཧཱ། ཞེས་དང་། ཨོཾ་བཛྲ་སཏྭ་ཨཱ། ཞེས་པས་ཐབ་ཀྱི་ཕྱོགས་
མཚམས་བརྒྱད་དུ་རྩེ་མོ་གཡས་སྐོར་དུ་དགྲམ་མོ། །དེ་ནས་མེ་ལྷའི་ལྗགས་ལས་འོད་ཟེར་བྱུང་བས་བྱོན་ཟན་གསོལ་བར་བསམ་ཞིང་། ཨོཾ་ཨགྣ་ཡེ་སྭཱ་ཧཱ། ཞེས་ལན་བདུན་བརྗོད་པའི་རྗེས་སུ། ཨོཾ་ཨགྣ་ཡེ་ཨཱ་དཱི་བྱ་ཨཱ་དཱི་བྱ་མ་ཧཱ་ཤྲཱི་ཡེ་ཧ་བྱ་ཀ་བྱ་བ་ྣ་
ཡ་སྭཱ་ཧཱ། ཞེས་བརྗོད་ཅིང་གཟར་བུ་གཉིས་ཁ་སྦྱར་མེ་ལྷའི་ཞལ་དུ་ཕུལ་བར་བསམས་ལ། དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ། ཨོཾ་ཨགྣ་ཡེ་རེ་རེའི་མགོར་སྦྱར་བའི་བཛྲ་ཨཉྙཾ་ནས། ཤབྡ་རོལ་མོ་དང་བཅས་པས་མཆོད། ཨོཾ་ཨགྣ་ཡེ་ཨཻ་

༄༅། ། ཨཱཿ ཧཱུཾ་གིས་ནང་མཆོད་ཕུལ་ལ། རྡོ་རྗེ་དྲིལ་བུ་འཛིན་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེགས།
འཛིན་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཡམ་ཤིང་ལ། ཨགྣ་ཡེ་སྭཱ་ཧཱ། ཞེས་པ་བདུན་ནམ་ཉེར་གཅིག་གི་མཐར། ཨཾ་ཨགྣ་ཡེ་བདག་གི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་༩༣
ཐམས་ཅད་དང་། གསང་སྔགས་ཀྱི་ལྷག་ཆད་ཀྱི་ཉེས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། གནས་སྐབས་གཞན་དུ་བདག་ཅག་འཁོར་དང་བཅས་པའི་འཇིགས་པ་ཐམས་ཅད་དང་། ཉེ་བར་འཚེ་བ་ཐམས་ཅད་དང་། གནོད་པ་ཐམས་ཅད་དང་། གདོན་
ཐམས་ཅད་དང་། དུག་དང་། རིམས་ནད་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་པ་ལྟ་བུ་སྐབས་སུ་གང་བབ་བརྗོད་དོ། །དེ་བཞིན་དུ་སྔགས་དེ་ཉིད་ཀྱིས་མར་དང་། ཏིལ་དང་། ཟས་མཆོག་དང་། མངར་གསུམ་གྱི་རིལ་བུ་དང་། དཱུརྦ་དང་། ཀུ་ཤ་
རྣམས་ཀྱང་ཡམ་ཤིང་གི་གྲངས་དང་མཉམ་པར་ཕུལ་བའི་མཐར། མཆོད་པ་དང་། བསྟོད་པ་སྔ་མ་ལྟར་བྱས་ནས་མར་བླུགས་གཟར་གང་ཐབ་ཏུ་བླུགས་ཏེ། ཨོྃ་བཛྲ་ཛྭ་ལ་རཾ། ཞེས་དང་། མེ་ལྷ་འབར་བའི་རྣམ་པ་ཅན་དུ་གྱུར་པར་བསམ་མོ། །དེ་
ནས་འཇིག་རྟེན་ལས་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་སྔོན་པོ་ཞེས་པ་ནས། རྡོ་རྗེ་སྔོན་པོ་རྩེ་ལྔ་པས་དབུར་བརྒྱན། ཞེས་པའི་བར་སྒྲུབ་ཐབས་ལྟར་བསྐྱེད་པ་

དང་༑ དེའི་ཞལ་གྱི་དཀྱིལ་འཁོར་འཛུམ་ཞིང་ཞི་བ། འོད་ཟེར་དཀར་པོ་འཕྲོ་བ་དང་སྡད་པའི་སྒོ་ནས་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་ཞི་བའི་ལས་མཛད་པར་བསམ། ཨ་ཀ་ས་མ་ར་ཙ་སོགས་འགའ་ཞིག་མར་ལ་སྔགས་
ཏེ༑ ཨོཾ་ཨགྣ་ཡེ་སྭཱ་ཧཱ། ཞེས་ལན་བདུན་བརྗོད་པའི་མཐར། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ཨཱ་དཱི་བྱ་ཨཱ་དཱི་བྱ་མ་ཧཱ་ཤྲཱི་ཡེ་ཧ་བྱ་ཀ་བྱ་བཧྭཱ་ཡ་སྭཱ་ཧཱ། ཞེས་པའི་མཐར་བདག་གི་ཚེ་འཁོར་བ་ཐོག་པ་མེད་པ་ནས་བསགས་པའི་སོགས་སྤེལ་ཚིག་སྦྱར་བ་དང་བཅས་
པ་བདུན་ཚན་གསུམ་གྱིས་བྱོན་ཟན་དབུལ་ལ། སོ་སོའི་ཕྱག་རྒྱ་དང་བཅས་ཏེ། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་རེ་རེའི་མགོར་སྦྱར་བའི་ཨཉྙཾ་ནས། གཎྜེ་ར་ཎི་དང་བཅས་པའི་བར་གྱིས་ཕྱི་མཆོད་དང་། མཚན་སྔགས་ཀྱི་མཐར། ཨོཾ་ཨཱཿ
09
བཏགས་པས་ནང་མཆོད་དང་། དཔལ་ལྡན་རྡོ་རྗེ་མཁའ་འགྲོ་མ། །སོགས་ཀྱིས་བསྟོད་དོ། །དེ་ནས་ཡམ་ཤིང་ལ་སོགས་པའི་བསྲེག་རྫས་རྣམས་གསང་སྔགས་ཡི་གེ་བཅུ་བཞི་པ་འབའ་ཞིག་གིས་བརྒྱ་རྩ་བརྒྱད་ཕུལ་བའི་མཐར། སྡིག་པ་སྦྱོང་བ་
དང་༑ སྔགས་ཀྱི་ནུས་བ་དབྱུང་བའི་དོན་དུ་ཏིལ་མདུན་དུ་བཞག་ལ། རང་གི་སྙིང་གའི་ཧཱུཾ་ལས་སྡིག་སྒྲིབ་ཐམས་ཅད་ཡི་གེ་ཀཾ་ནག་པོའི་རྣམ་པས་བརྒྱད་མར་བྱུང་སྟེ་མདུན་གྱི་ཏིལ་ལ་ཐིམ་པས། ཏིལ་ཟག་པ་མེད་པའི་བདུད་རྩིར་གྱུར་པ་ལྷའི་ཞལ་དུ་ཕུལ་
བས་བདག་རྒྱུད་ཀྱི་སྡིག་སྒྲིབ་ཐམས་ཅད་དག་སྙམ་དུ་བསམ་ཞིང་། ཡི་གེ་བཅུ་བཞི་པ་བརྒྱ་སྟོང་ལ་སོགས་པ་སྤེལ་ཚིག་དང་བཅས་པ་བརྗོད་ཅིང་ཕུལ་བས་གྲངས་བཟུང་ངོ་། སླར་ཡང་གོང་གི་འཇིག་རྟེན་ལས་འདས་པའི་མེ་ལྷའི་བྱོན་སྐྱེམས་ཀྱི་སྐབས་སུ་

༄༅། །བཤད་པ་ལྟར་མར་དགང་བླུགས་གསུམ་ཕུལ་ནས། མཆོད་པ་རྣམས་ཁ་གསོས་པ་ལ་རྡོ་རྗེའི་རྩེས་ནང་མཆོད་ནས་གཏོར་བ་དང་། ཨོཾ་སུམྦྷ་སོགས་ཀྱིས་བསང་སྦྱང་ནས་བརྩམས་ཏེ། འདི་ཉིད་ཀྱི་མཆོད་པའི་ཆོ་ག་ཁོ་བོས་
བྱས་པ་ལས་འབྱུང་བ་ལྟར་བྱིན་གྱིས་བརླབས་ནས། སྤྲོ་ན། ཡིད་འོང་ལྷུང་ལྷུང་སྙན་པའི་ཆབ་སྒྲ་ཅན། །ཞེས་སོགས་ཚིགས་བཅད་དང་བཅས་པས་གཎྜེ་ར་ཎི་རོལ་མོའི་བར་དང་། གོས་ཟུང་འབུལ་བ་དང་། ཕྱོགས་བཅུ་དུས་གསུམ་ལ་སོགས་པ་
ནས༑ བ་ལེན་ཙ་ཡེ་སྭཱ་ཧཱའི་བར་གྱིས་ནང་མཆོད་དང་། ཡིད་བྱུང་གི་མཆོད་པ་རྣམས་འབུལ་ལ། བསྡུ་ན། ཨོཾ་སརྦ་ཏ་ཐཱ་ག་ཏ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་ཨཉྙཾ་པྲ་ཏཱིཙྪ་སྭཱ་ཧཱ་ནས། ཤབྡའི་བར་གྱིས་ཕྱི་མཆོད་དང་། ༀ་ཨཱཿ ཧཱུྃགིས་ནང་མཆོད་
འབུལ༑ བསྟོད་པའང་བསྡུ་ན། དཔལ་ལྡན་རྡོ་རྗེ་མཁའ་འགྲོ་མ། །ཞེས་པས་བསྟོད། རྒྱས་པ་ལ་སྤྲོ་ན་ཆག་ལོ་ཙཱ་བས་མཛད་པ་དང་། ངག་དབང་བརྟན་པའི་རྡོ་རྗེས་མཛད་པ་ལ་སོགས་པ་གང་རིགས་ཀྱིས་བསྟོད་དོ། །གཏོར་མ་དང་པོ་བསང་
སྦྱང་༑ སྟོང་པའི་ངང་ལས་ཡཾ་ལས་རླུང་། རཾ་ལས་མེ་སོགས་ཀྱང་མཆོད་པའི་ཆོ་ག་ནས་འབྱུང་བ་ལྟར་བྱིན་གྱིས་བརླབས་ནས། མཚན་སྔགས་ལ་ཨ་ཀཱ་རོ་བཏགས་པས་འབུལ་བ་ནས། འདོད་དོན་ཞུ་བའི་བར་གྱིས་ཕུལ་ལ། ཡི་གེ་བརྒྱ་པ་ལན་
གསུམ་དང་། མ་འབྱོར་པ་དང་ཉམས་པ་དང་སོགས་ཀྱིས་ནོངས་པ་བཟོད་པར་གསོལ་བ་དང་། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །ཅེས་སོགས་དང་། ཨོཾ་ཨཱཿ ཧཱུྃབཛྲ་མུས་ཡེ་ཤེས་པ་གཤེགས། དམ་ཚིག་པ་རང་ལ་ཐིམ་པར་བསམས

ལ༑ སྲིན་ལག་གིས་ཐབ་ཀྱི་ཐལ་བ་ཅུང་ཟད་བླངས་ཏེ་རང་གི་དཔྲལ་བར་ཐིག་ལེ་བྱའོ། །གསུམ་པ་ནི། ཐབ་ཏུ་མར་དགང་གཟར་གང་བླུགས་ཏེ། ཨོཾ་བཛྲ་ཛྭ་ལ་རཾ་ཞེས་པས་མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པར་བསམས་ཏེ། དེ་ལ་ཡམ་ཤིང་ལ་
སོགས་པའི་རྫས་ཀྱི་ལྷག་མ་ཇི་ལྟར་རིགས་པ་ཕུལ་བའི་མཐར། གོང་འཇིག་རྟེན་པའི་མེ་ལྷའི་བྱོན་ཟན་གྱི་སྐབས་སུ་བཤད་པ་ལྟར་མར་གདང་བླུགས་གསུམ་འབུལ་བ་དང་མཆོད་བསྟོད་བྱའོ། །གཏོར་མ་གཉིས་པ། ཨོཾ་ཨཱཿ ཧཱྃཞེས་པས་བྱིན་གྱིས་
བརླབས་ནས། མཆོག་སྦྱིན་གྱི་ཕྱག་རྒྱ་བྱས་ཏེ། ཨོཾ་ཨགྷ་ཡེ་ན་མཿ༔སརྦ་ཏ་ཐཱ་ག་ཏ་བྷོ་སོགས་ལན་གསུམ་གྱིས་ཕུལ་ལ། མེ་ལྷའི་རྒྱལ་པོ་ཁྱོད་ཀྱིས་ནི། །མཆོད་སྦྱིན་གཏོར་མ་འདི་བཞེས་ལ། །སོགས་ནས། ཡིད་ལ་འདོད་པ་ཀུན་འགྲུབ་ཤོག །
ཅེས་དང་། བདག་གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱིས་གཤེགས། །ཇི་བཞིན་དུས་སུ་སླར་གཤེགས་ཏེ། །བདག་གི་འདོད་པ་ཐམས་ཅད་སྒྲུབས། ། ཨོཾ་ཨགྣཿ་ཡེ་བཛྲ་མཿ ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་
ལ༑ །མེ་ལྷ་རང་བཞིན་གྱི་གནས་སུ་གཤེགས་པར་བསམ་མོ།།དེ་ནས་རང་གི་གནས་གསུམ་བསྲུངས་ཏེ། དགེ་བ་འདི་ཡིས་མྱུར་དུ་བདག །སེང་གེའི་གདོང་ཅན་ཞེས་སོགས་ཀྱི་བསྔོ་བ་སྨོན་ལམ་གང་ཤེས་དང་། ཕུན་སུམ་ཚོགས་པ་ལ་སོགས་པའི་
བཀྲ་ཤིས་བརྗོད་ཅིང་། མེ་ཏོག་གི་ཆར་དབབ་པ་དང་། བརྒྱུད་པའི་གསོལ་འདེབས་ལ་སོགས་པས་མཐའ་བརྒྱན་པར་བྱའོ། །མེ་མནལ་བ་དང་ཐལ་བ་མིས་མི་འགོམ་སར་དོར་བ་གལ་ཆེའོ། །སྨྲས་པ། རྡོ་རྗེ་གདན་པའི་ཞབས་དང་ཌཱ་ཀི་ནཱི། །རབ་

༄༅། །དགྱེས་ཞལ་གྱི་མ་དྲོས་ལས་འོངས་པའི། །གདམས་པ་ཆེས་ཟབ་སིནྡྷའི་ཆབ་ཀྱི་རྒྱུན། །བརྒྱུད་འཛིན་མཁྱེན་པའི་ས་ལ་ཅི་ཡང་འཁྱིལ། །གཞན་ཡང་བཀའ་དང་ཟབ་གཏེར་གཞུང་མང་ལས། །སྣ་ཚོགས་ལས་ཀྱི་འདོད་པ་
ལྟག་འཇོ་ཡང་། །བསྙེན་སོགས་དག་པར་མ་བྱས་རྣམས་གྱི་ལས། །སྟོང་པའི་མཁའ་ལ་བོས་ལྟར་ལད་མོ་མེད། །དེ་བསམ་དོན་དུ་གཉེར་འགར་ཕན་བྱའི་ཕྱིར། །ཞི་བའི་སྲེག་བླུགས་བྲིས་པའི་དགེ་བ་ཡིས། །དོན་གཉིས་ཕུན་སུམ་ཚོགས་པའི་དངོས་
གྲུབ་ཀྱི། །འབྱུང་གནས་ཡོན་ཏན་རྒྱ་མཚོ་མངོན་གྱུར་ཅིག །ཅེས་པ་གསེར་ཆོས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱི་སྲེག་བླུགས་ཀྱི་ཆོ་ག་ཡེ་ཤེས་མེ་ལྕེ་ཞེས་བྱ་བ་འདི་ཡང་དགེ་སློང་ཕུན་ཚོགས་རྒྱ་མཚོའི་ཆེད་དུ་བཙུན་པ་ཚུལ་ཁྲིམས་རིན་ཆེན་
གྱིས་སྡེ་དགེ་ལྷུན་གྲུབ་སྟེང་གི་རྒྱལ་ཁབ་ཏུ་བྲིས་པ་དགེ་ལེགས་འཕེལ་བར་གྱུར་ཅིག །མངྒ་ལཾ།། ༈ །།གསེར་ཆོས་ལུགས་ཀྱི་སེང་གདོང་མའི་བླ་མ་བརྒྱུད་པ་ལ་གསོལ་བ་འདེབས་པ་བྱིན་རླབས་ཆར་འབེབས་ཞེས་བྱ་བ་བཞུགས་སོ། །རྡོ་རྗེ་
འཆང་ཆེན་དཔའ་མོ་སེང་གེའི་གདོང་། །དགྲ་ལས་རྣམ་རྒྱལ་རྡོ་རྗེ་གདན་པ་ཆེ། །དོན་ཡོད་རྡོ་རྗེ་བ་རི་ལོ་ཙཱ་བ། །བརྩེ་ཆེན་སྙིང་པོ་རྣམས་ལ་གསོལ་བ་འདེབས། །བསོད་ནམས་རྩེ་མོ་རྗེ་བཙུན་གྲགས་རྒྱལ་མཚན། །ས་སྐྱ་པཎ་ཆེན་འཕགས་པ་རིན་པོ་
ཆེ༑ །དཀོན་མཆོག་དཔལ་དང་བྲག་ཕུག་བསོད་ནམས་དཔལ། །བསོད་ནམས་རྒྱལ་མཚན་རྣམས་ལ༴ ཀུན་དགའ་བཀྲ་ཤིས་ངང་ཚུལ་བཟང་པོ་ཅན། །ཚུལ་ཁྲིམས་རྒྱལ་མཚན་བློ་གྲོས་བཟང་པོ་དང་། །མཁྱེན་རབ་ཆོས་རྗེ་ལོ་ཆེན་ཆོས་སྐྱོང་

བཟང་༑ །ས་སྐྱ་ལོ་ཙཱ་རྣམས་ལ༴ དཀོན་མཆོག་ལྷུན་གྲུབ་དཀོན་མཆོག་དཔལ་ལྡན་དང་། །ཤར་ཆེན་ཀུན་བཀྲས་ཤེར་འབྱུང་ཀུན་དགའ་ལེགས། །སངས་རྒྱས་ཕུན་ཚོགས་བསྟན་འཛིན་ལྷུན་གྲུབ་དང་། །བཀྲ་ཤིས་ལྷུན་གྲུབ་རྣམས་ལ༴ ཤཱི་ལ་རཏྣ་
ལ་སོགས་བྱིན་རླབས་དང་། །ལས་ཚོགས་ལེགས་འདོམས་བླ་མ་འཁོར་ལོའི་མགོན། །ཡི་དམ་ཞི་ཁྲོ་སེང་གདོང་རིགས་ལྔ་དང་། །བསྟན་སྲུང་ནོར་ལྷར་བཅས་ལ་གསོལ་བ་འདེབས། །བླ་མ་སྐྱབས་གསུམ་ནོར་བུ་གཙུག་འཆང་བའི། །བྱང་ཆུབ་
སེམས་རྩལ་རྫོགས་པའི་སྐྱེས་བུ་དེས། །ཚོགས་གཉིས་ཟུང་འཇུག་ལམ་དུ་གོམ་བཀོད་ཅིང་། །སྐུ་གཉིས་འཐོབ་བྱའི་གྲོང་ཁྱེར་ཕྱིན་པར་ཤོག །སྟོང་ཉིད་རྡོ་རྗེའི་གུར་ཁྱབ་འབར་བའི་ནང་། །དུར་ཁྲོད་ཆོས་འབྱུང་པད་ཉི་བམ་ཆེན་སྟེང་། །སེང་ཞལ་
འཇིགས་མའི་གཟུགས་སྐ་བསྒོམས་པའི་མཐུས། །སྣོད་བཅུད་ཐ་མལ་སྣང་ཞེན་བཟློག་ཏུ་གསོལ། །དཔའ་མོ་གང་གི་སྐ་གསུང་ཐུགས་གསང་བ། །སྒོམ་བཟླས་བརྩོན་པའི་ནུས་པས་རང་གཞན་གྱི། །སྒོ་གསུམ་གཞོམ་བྲལ་རྡོ་རྗེའི་སྲུང་བ་ལ། །བདུད་
དགྲ་བྱེ་བའི་ཅོ་འདྲིས་མི་ཚུགས་མཛོད། །ཕྲག་དོག་དུག་མྱོས་མི་བསྲུན་དགྲ་བགེགས་དང་། །བྱད་མཁན་སྦྲལ་གདུག་ཁྲོས་པའི་ཁ་རླངས་དུག: །ཕྱིར་ཟློག་སྔགས་ཀྱི་འཐོར་རླུང་དྲག་པོ་ཡིས། །གནོད་བྱེད་གང་ཡིན་རླག་ཅིང་གཏོར་དུ་གསོལ། །ཀུན་
རྟོག་འཁྲུལ་པའི་དགྲ་བགེགས་སྣང་བ་རྣམས། །རྣམ་པར་དཔྱད་ངོར་སྐྱེ་འགགས་གནས་གསུམ་གྱི། །བློ་འདས་དབྱིངས་སུ་སྦྱོར་སྒྲོལ་མཁས་འགྱུར་བའི། །ཡེ་ཤེས་མཁའ་འགྲོའི་གོ་འཕང་ཐོབ་པར་ཤོག །ཅེས་གསེར་ཆོས་ལུགས་ཀྱི་སེང་གདོང་མའི་

༄༅། །བླ་མ་བརྒྱུད་པ་ལ་གསོལ་བ་འདེབས་པ་བྱིན་རླབས་ཆར་འབེབས་ཞེས་བྱ་བ་འདིའང་དགེ་སློང་བསྟན་འཛིན་རྣམ་རྒྱལ་གྱི་ངོར་བནྡེ་ཚུལ་ཁྲིམས་རིན་ཆེན་གྱིས་འཕྲལ་དུ་བྲིས་པ་སརྦ་མངྒ་ལཾ། །བརྒྱུད་པའི་ཁ་སྐོང་ནི། སངས་
རྒྱས་ཕུན་ཚོགས་བསྟན་འཛིན་ལྷུན་གྲུབ་དང་། །ཞེས་པའི་མཚམས། དཔལ་ལྡན་ཆོས་སྐྱོང་རྣམས་ལ་གསོལ་བ་འདེབས། །རིན་ཆེན་མཆོག་གྲུབ་ནམ་མཁའ་འཆི་མེད་དང་། །རིགས་ཀུན་ཁྱབ་བདག་འཇམ་དཔལ་བཟང་པོ་སོགས། །རྩ་བརྒྱུད་བླ་མ་
ཡི་དམ་མཁའ་འགྲོ་དང་། །བསྟན་སྲུང་ནོར་ལྷར་བཅས་ལ་གསོལ་བ་འདེབས། །བླ་མ་སྐྱབས་གསུམ་སོགས་སྦྲེལ་ལོ། །ཞེས་པའང་རྡོ་རྗེ་འཆང་རྣལ་འབྱོར་འཇམ་དཔལ་བཟང་པོ་ལས་ཚུལ་འདིའི་བཀའ་དྲིན་ཐོབ་པ་མཁྱེན་བརྩེའི་དབང་པོས་བྲིས་པ་
དགེ། ༈ །།སེང་གེའི་གདོང་ཅན་མའི་སྒྲབ་ཐབས་ཉུང་འདུས་བདུད་ལས་རྒྱལ་བའི་བཞད་སྒྲ་ཞེས་བྱ་བ་བཞུགས། ན་མོ་གུ་རུ་བྷྱ༔ འདིར་རྗེ་བཙུན་ས་སྐྱ་པའི་གསེར་ཆོས་ལུགས་ཀྱི་སེང་གེའི་གདོང་ཅན་མའི་སྒོམ་བཟླས་ཉམས་སུ་བླང་པའི་
ཚུལ་ལ། བླ་མ་ཡི་དམ་མཁའ་འགྲོའི་ཚོགས། །བདག་སོགས་གཏན་གྱི་སྐྱབས་སུ་བཟུང་། །གཞན་དོན་བདུད་ལས་རྒྱལ་བྱའི་ཕྱིར། །ཡེ་ཤེས་ཁྲོ་མོ་བསྒོམ་པར་བགྱི། །ལན་གསུམ་གྱིས་སྐྱབས་འགྲོ་སེམས་བསྐྱེད་བྱ། ༀ༑ ཆོས་ཀུན་སྟོང་པའི་
ངང་ཉིད་ལས། །ཧཱུཾ་ལས་རྡོ་རྗེའི་སྲུང་འཁོར་ཆེ། །པད་ཉི་མི་རོའི་སྟེང་དུ་བདག །ཡེ་ཤེས་མཁའ་འགྲོ་སེང་གེའི་གདོང་། །སྤྱན་གསུམ་ཞལ་གདངས་མཆེ་བ་གཙིགས། །མཐིང་ནག་ཕྱག་གཡས་གྲི་གུག་འཕྱར། །གཡོན་ན་ཐོད་ཁྲག་ཁ་ཊཾ་འཁྱུད། །

མགོ་ཕྲེང་རུས་རྒྱན་སྟག་ཤམ་བཀླུབས། །མེ་ཕུང་ཀློང་ན་བརྐྱང་བསྐུམ་གར། །དབང་རྟགས་རྡོ་རྗེས་སྤྱི་བོར་མཚན། །སྤྲུལ་པའི་ཁྲོ་མོའི་འཕྲོ་འདུ་ཡིས། །གནོད་བྱེད་ཟློག་ཅིང་ཚར་གཅོད་མཛད། །བཟླས་པ་བྱ་བ་ནི། ཐུགས་ཀར་ཉི་མར་ཧཱུཾ་སྔགས་
ཕྲེང་༑ །འོད་ཀྱི་མེ་འབར་གནོད་བྱེད་དང་། །བསམ་སྦྱོར་ངན་པའི་ནུས་མཐུ་བསྲེགས། །རྒྱལ་ཀུན་མཐུ་སྟོབས་བདག་ལ་བསྡུས། །ཞེས་བསམ་ཞིང་། ཨ་ཀ་ས་མ་ར་ཙ་ཤ་ད་ར་ས་མཱ་ར་ཡ་ཕཊ། ཅི་ནུས་བཟླ། ཟློག་པ་བྱེད་ན། སྔགས་དེའི་
མཐར༑ མི་དང་མི་མ་ཡིན་པའི་བྱད་ཁ་ཕུར་ཁ་རྦོད་གཏོང་ཐམས་ཅད་ཨེ་ས་བྷྱོཿ་བྷྱོཿབྷོ་ཟློག་ཟློག ཅེས་བཏགས་པ་ཅི་ནུས་བཟླས་མཐར། ཕྱག་གཉིས་ཉི་ཟླའི་དཀྱིལ་འཁོར་དུ་བསམས་པའི་བར་དུ་གནོད་བྱེད་དགྲ་བགེགས་དམིགས་ལ། རྗེ་བཙུན་རྩ་བ་དང་
ཐབས་
བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི༴. མཁའ་འགྲོ་མ་སེང་གེའི་གདོང་ཅན་མཁའ་འགྲོ་བྱེ་བ་འབུམ་སྡེའི་ཚོགས་དང་བཅས་པའི་བདེན་པ་དང་། བདེན་པ་ཆེན་
བཏུས་
པོའི་བྱིན་གྱི་རླབས་ཀྱིས། སུ་གང་དག་བདག་ཅག་གི་དཔལ་ལྡན་བླ་མ་དམ་པ་རྣམས་དང་། བདག་ཅག་འཁོར་དང་བཅས་པ་རྣམས་ལ་སྡང་བའི་སེམས་དང་ལྡན་པ་རྣམས་དང་། གདུག་པའི་སེམས་དང་ལྡན་པ་རྣམས་དང་། དྲག་ཤུལ་གྱི་སེམས་དང་
ལྡན་པ་རྣམས་དང་། བསམ་པ་ངན་པ་དང་སྦྱོར་བ་རྩུབ་མོར་རྩོམ་པའི་བྱད་ཁ་རྦོད་གཏོང་རྨི་ལམ་ངན་པ། མཚན་ལྟས་ངན་པ། དུས་མ་ཡིན་པར་འཆི་བར་འགྱུར་བ་ལ་སོགས་པ་མི་མཐུན་པའི་ཕྱོགས་ཐམས་ཅད་ཕྱིར་ཟློག་པར་གྱུར་ཅིག མེད་པར་གྱུར་

༄༅། །ཅིག ཞི་བར་གྱུར་ཅིགགལ་ཏེ་ཞི་བར་མ་གྱུར་པ་དེའི་ཚེ། གནོད་བྱེད་དེ་དག་ཐམས་ཅད་ཀྱི་ལུས་བཅིང་བར་བགྱིའོ། །ངག་བཅིང་པར་བགྱིའོ། །ཡིད་བཅིང་བར་བགྱིའོ། །མཐུ་བརླག་པར་གྱུར་ཅིག རྫུ་འཕྲུལ་བརླག་
པར་གྱུར་ཅིག སྟོབས་བརླག་པར་གྱུར་ཅིག དེས་བཟླས་པའི་སྔགས་ཀྱིས་དེ་ཉིད་བརླག་པར་གྱུར་ཅིག དེས་བསྒྲབས་པའི་ལྷ་འདྲེས་དེ་ཉིད་ཀྱི་ཤ་ཟ་བར་གྱུར་ཅིག ཅེས་པའི་བར་བརྗོད་ཅིང་། ཐལ་མོ་ལན་གསུམ་བརྡབས་པས་གནོད་བྱེད་ཀྱི་ལུས་
ངག་ནུས་མཐུ་དང་བཅས་རྡུལ་ཕྲན་བཞིན་དུ་བརླག་པར་བསམས་ལ། ཁྲོ་མོ་འབར་བའི་ཚོགས་རྣམས་ཀྱིས། །དགྲ་བགེགས་རྣམས་ནི་ཐམས་ཅད་ཀྱི། །ལུས་ངག་ཐལ་བའི་རྡུལ་དུ་རློག །རྣམ་ཤེས་ཆོས་ཀྱི་དབྱིངས་སུ་སྒྲོལ། །ཞེས་བརྗོད་ཅིང་བསྒྲལ་
བྱ་སྒྲོལ་བྱེད་སྒྲོལ་བ་པོ་ཐམས་ཅད་ཀྱི་རང་བཞིན་དཔྱད་ན་གཤིས་ལུགས་ཡོད་པ་ཅིར་ཡང་མ་གྲུབ་པར་ཤེས་པ་དེའི་ངང་དུ་ཅི་གནས་སུ་མཉམ་པར་བཞག དེ་ལས་ལྡངས་པ་ན། དགེ་བ་འདི་ཡིས་མྱུར་དུ་བདག །སེང་གེའི་གདོང་ཅན་འགྲུབ་གྱུར་
ནས། །ཞེས་སོགས་བསྔོ་བ་དང་སྨོན་ལམ་གང་ཤེས་བརྗོད་དོ། །ཞེས་གསེར་ཆོས་ལུགས་ཀྱི་སེང་གེའི་གདོང་ཅན་མའི་སྒྲུབ་ཐབས་ཉུང་འདུས་བདུད་ལས་རྒྱལ་བའི་བཞད་སྒྲ་ཞེས་བྱ་བ་འདི་ནི། རྒྱལ་མོ་རོང་པའི་དགེ་སློང་བསོད་ནམས་དཔལ་ལྡན་ལ་
སོགས་པ་དོན་གཉེར་འགས་རྒྱུན་དུ་ཁྱེར་བདེ་ཟབ་མོ་ཞིག་དགོས་ཞེས་བསྐུལ་བའི་ངོར། བནྡེ་ཚུལ་ཁྲིམས་རིན་ཆེན་གྱིས་ལྷུན་གྲུབ་སྟེང་གི་ཆོས་གྲྭར་སུག་བྲིས་སུ་བགྱིས་པར་རྣམ་པར་རྒྱལ་བར་གྱུར་ཅིག། །།

༄༅། །དཔལ་ས་སྐྱ་པའི་གསེར་ཆོས་མཁའ་འགྲོ་སེང་གདོང་མའི་རྗེས་གནང་ལས་ཚོགས་མངོན་རྟོགས་ཤིན་ཏུ་ཟབ་པའི་གདམས་པ་བཞུགས་སོ།།
གོང་དཀར་ལུགས།

།མཁའ་འགྲོ་སེང་གེའི་གདོང་ཅན་ལ་ཕྱག་འཚལ་ལོ། །འདིའི་རྗེས་གནང་བྱེད་པར་འདོད་པས། ཚེས་བཅུ་ལ་སོགས་དུས་བཟང་གང་རུང་ལ་གནས་ཁང་བྱི་དོར་ལེགས་པར་བྱས་
ལ༑ མཎྜལ་ལ་བུ་མོ་གྲོང་པའི་ཆོས་ཀྱིས་མ་གོས་པ་ཡིན་ངེས་ཤེས་པའི་བྱང་སེམས་དང་། དེ་མེད་ན་སིནྡྷུ་ར་བསྲེས་པའི་རྡུལ་ཚོན་གྱིས་ཆོས་འབྱུང་གཉིས་བརྩེགས་བྲི། རྡུལ་ཚོན་དཀར་པོའི་མུ་ཁྱུད་དང་མེ་རི་
དང་རེ་ཁཱ་དཀར་པོ་དང་བཅས་པ་ཟླུམ་པོར་བྲི་བར་བྱའོ། །དེའི་སྟེང་མཉྫིའི་ཁར་དམར་གཏོར་ཟུར་གསུམ་&མ་ཡང་ན་ཚོམ་བུ་བཀོད། དར་དམར་པོའི་གུར་ཕུབ། མཐའ་ལ་མཆོད་པས་བསྐོར་རང་ཉིད་སེང་
གདོང་མར་བསྒོམས་ལ་སྐུ་གསུང་ཐུགས་བྱིན་གྱིས་བརླབ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། འོག་མིན་ནས་ཡེ་ཤེས་པ་སྤྱན་དྲང་། ཡང་ཧཱུཾ་ལས་འོད་ཟེར་འཕྲོས་པས་དབང་གི་ལྷ་འཁོར་བཅས་སྤྱན་

༄༅། །དྲངས་ལ། མི་བསྐྱོད་པས་དབུར་བརྒྱན་ཅིང་མཆོད་བསྟོད་ཅི་རིགས་པར་བྱའོ། །དེ་ནས་ཐུགས་ཀའི་བཾ་གྱི་མཐར་སྔགས་ཀྱིས་བསྐོར་བར་བསམས་ལ་བཟླས་པ་ཅི་རིགས་པར་བྱ། དེ་ནས་ཆོས་འབྱུང་གི་དབུས་སེང་གདོང་
མར་བསྒོམས་ལ། མཆོད་བསྟོད་ལ་སོགས་པ་སྔར་བཞིན་བྱའོ། །དེ་ནས་བཟླས་པ་ཅི་རིགས་བྱས་ལ་གཏོར་མ་འབུལ་ལོ། །དེའི་སྔགས་ནི་ཨོཾ་བཛྲ་ཌཱ་ཀི་ནཱི་ཧ་རི་ནི་ས་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི། གསུམ་མམ་བདུན་གྱིས་འབུལ་ལོ། །རྗེས་གནང་
དངོས་ནི། སློབ་མས་ཕྱག་དང་མཎྜལ་འབུལ། གསོལ་བ་གདབ། ཡན་ལག་བདུན་པ་གང་རུང་བྱ། སློབ་མ་ལྷར་བསྐྱེད། ཆོས་འབྱུང་གི་ལྷ་མོ་བསྟིམ་པ་ནི་སྐའི་རྗེས་གནང་ངོ་། །དེ་ནས་སློབ་དཔོན་དང་མདུན་བསྐྱེད་ཀྱི་ཐུགས་ཀ་ནས་སྔགས་ཀྱི་ཕྲེང་
བ་ཆད་པས་སློབ་མའི་ཐུགས་ཀའི་བཾ་ལ་ཐིམ་བར་སེམས་པ་ནི་གསུང་གི་རྗེས་གནང་ངོ་། །དེ་ནས་ཆོས་འབྱུང་གི་ལྟེ་བའི་བཾ་དམར་པོ་ཆད་ནས། སློབ་མའི་ལྟེ་བའི་བཾ་ལ་ཐིམ་པར་བསམ་ཞིང་། བྱང་སེམས་དམར་པོ་སློབ་མའི་ལྟེ་བར་བསྐ་བ་ནི་ཐུགས་ཀྱི་
རྗེས་གནང་ངོ༌། །རྗེས་བསྔོ་བ་དང་སྨོན་ལམ་གྱིས་རྒྱས་གདབ་བོ། །འདི་ནི་མི་གཉིས་ལས་མང་བ་ལ་བྱིན་པ་མེད་དོ། །ཞེས་དམ་བཅས་ནས་བླ་མ་རྡོ་རྗེ་གདན་པས་བ་རི་ལོ་ཙཱ་བ་ལ་གདམས་པའོ།། 《ཨཱི །བླ་མ་དང་ཡི་དམ་མཁའ་འགྲོའི་ཚོགས་ལ་
ཕྱག་འཚལ་ལོ། །གདམས་པ་འདིའི་ལོ་རྒྱུས་ནི། བླ་མ་བ་རི་ལོ་ཙཱ་བ་དང་། མུ་སྟེགས་སྐལ་ལྡན་རྒྱལ་པོ་གཉིས་བགྲོ་གླེང་བྱས་པས། ལོ་ཙཱ་བ་རྒྱལ་ནས། མུ་སྟེགས་སྐལ་ལྡན་རྒྱལ་པོ་ཞེ་སྡང་སྐྱེས་ཏེ་ཁྱོད་ཞག་བདུན་ན་ངན་སྔགས་ཀྱིས་གསོད་

ཟེར༑ ལོ་ཙཱ་བ་ཞེད་དེ། བླ་མ་རྡོ་རྗེ་གདན་པ་ལ་ཞུས་པས། ཁྱེད་རང་དཀོན་མཆོག་ལ་མཆོད་པ་དང་། མཁའ་འགྲོ་ལ་ཚོགས་འཁོར་ཤོམས་ཤིག འཇིགས་པ་དང་བྲལ་བར་འགྱུར་གསུངས། དེར་ལོ་ཙཱ་བས་གསོལ་བ་བཏབ་པས། མཁའ་འགྲོ་མ་
སེང་གེའི་གདོང་ཅན་དངོས་སུ་བྱོན་ནས། ཁྱོད་མུ་སྟེགས་ཀྱི་སྟོན་པ་ལ་ཞེད་མི་དགོས། རྡོ་རྗེ་གདན་གྱི་ཤར་ཕྱོགས་ན་ཕ་བོང་གཡག་འདྲ་བའི་འོག་ན། མཁའ་འགྲོ་མ་ཐམས་ཅད་ཀྱི་ནོར་སྒྲུབ་ཅེས་ཀྱང་བྱ། ཚེ་སྒྲུབ་ཅེས་ཀྱང་བྱ། བཙན་མཐུ་ནག་པོ་
ཞེས་ཀྱང་བྱ། ཟློག་པ་ཡོད་ཆོག་ཅེས་ཀྱང་བྱ། མཚོན་སྲུང་གོ་ཆ་ཞེས་ཀྱང་བྱ། མཁའ་འགྲོ་མ་བྱེ་བ་འབུམ་གྱི་སྲོག་སྙིང་གསེར་གྱི་ཡི་གེ་འབྲུ་ཚུགས་སུ་བཀོད་པ་ཡོད། དེ་ལུས་ལ་ཡོད་ན་གདོན་བགེགས་ཐམས་ཅད་བརླག་པར་འགྱུར། བློ་ན་ཡོད་ན་
ཕྱོགས་ངན་བདུད་གཅོད་ལས་ཐར། ལྷ་འདྲེ་ཀུན་གྱིས་སྲུང་ཞིང་གྲོགས་བྱེད། མཐུ་དང་ངན་སྔགས་མཁན་ཁྲག་སྐྱགས་ནས་འཆི། དུག་དང་མཚོན་གྱིས་མི་ཚུགས། སྔགས་པ་སྟོང་གིས་བྲུབས་ཀྱང་བདེ་མོར་ཉལ་བས་ཆོག བཀྲ་ཤིས་པ་དང་དོན་
ཐམས་ཅད་འགྲུབ་པའི་གདམས་པ་ཡོད་པས་དེ་ཐོན་ལ་གཅིག་བརྒྱུད་དུ་སྤེལ་ཅིག་གསུངས་སོ། །ལོ་ཙཱ་བས་གཏེར་བཏོན་པས་གསེར་གྱི་སྒྲོམ་བུའི་ནང་ནས། གསེར་གྱི་ཡི་གེ་འབྲུ་ཚུགས་སུ་བཀོད་པ་བྱུང་ངོ༌། །དེ་ཞག་གསུམ་དུ་བགྲངས་པས་མུ་
སྟེགས་ཁྲག་སྐྱུགས་ནས་ཤི། དེ་བླ་མ་རྡོ་རྗེ་གདན་པ་ལ་ལོ་རྒྱུས་ཞུས་པས། བླ་མའི་ཞལ་ནས་སྔགས་ལུས་ལ་བཏགས་པས་ཆོག་པ་ཡིན་ཏེ། ཁྱོད་ཀྱིས་སྔགས་བགྲངས་པས་ཁོ་ཤི། ད་སྡིག་སྦྱོང་དུ་གསེར་གྱི་གསུང་རབ་བྲིས་གསུངས། དེ་ནི་ལོ་རྒྱུས་

༄༅། །སོ།། ༈ །།རིག་སྔགས་འདི་ནི་རང་བྱུང་གི་ཡི་གེ་བཅུ་པ་མཁའ་འགྲོ་མའི་སྲོག་ཡིག་གུག་འགྲེང་མེད། ཞབས་ཀྱུ་ཡན་ལག་ཀྱང་མེད། ཨོཾ་དང་སྭཱ་ཧཱ་མེད། འདི་གསེར་གྱིས་དབུ་ཅན་དུ་བྲིས་ལ། རྟེན་འབྲེལ་
སྙིང་པོས་རབ་གནས་བྱས་ཏེ་དཔུང་པ་གཡོན་ལ་བཏགས་ན་རྡོ་རྗེའི་ལུས་ལ་བྱད་ཁ་དང་གཏད་ཁ་ལ་སོགས་པ་གང་གིས་ཀྱང་མི་ཚུགས་ཤིང་བྱད་ཁ་མཁན་ཁོ་རངལ་བཟློག སྔགས་འདྲེན་ཅིང་དགྲ་ཡིད་ལ་བསམས་ནས་ཐལ་མོ་བརྡབ་ན་དགྲ་འཆིའོ། །
སྔགས་དང་མིང་སྤེལ་ལོ། །གཤགས་འགྱེད་ན། ཕ་རོལ་པོའི་ཁ་ལྕགས་གཟེར་གྱིས་བསྡམས་པར་བསམས་ལ། སྔགས་བགྲངས་པས་ངག་གནོན་དུ་འགྲོ། ཕྱོགས་ངན་བདུད་གཅོད་ཀྱི་སྟེང་དུ་འགྲོ་ན། ནས་ལ་སྔགས་བདུན་བཟླས་ལ་འགྲོ་ཕྱོགས་སུ་
གཏོར༑ མཚོན་སྲུང་ན། རང་ཉིད་གསེར་གྱི་རྡོ་རྗེར་བསྒོམས་ལ་སྔགས་ཅི་མང་བཟླས་པའི་མཆིལ་མ་སྙིང་གར་བྱུག་གོ །འཁྲུགས་གྲལདུ་འགྲོ་ན། རྐང་པ་གཡས་པའི་འོག་གི་ས་ལ་སྔགས་བགྲངས་ནས་དགྲ་ཕྱོགས་སུ་གཏོར། གོ་ཆ་ལ་བཏབ་ན་
རང་གཅིག་པུ་མི་ཚད་ཕྱོགས་ཙམ་སྲུང་ཐུབ་བོ། །ཇག་ཆིངས་སུ་བྱེད་ན། ཆོམ་རྐུན་རྣམས་རེངས་པར་བསམས་ནས་སྔགས་བཟླས་པས་ཐུབ་ངེས་སོ། །ནོར་སྒྲུབཏུ་བྱེད་ན། མཁའ་འགྲོ་མ་དམར་མོ་མང་པོས་མི་རིགས་བཞིའི་ཟས་ནོར་ཐམས་ཅད་
བསྡུས་ནས་བདག་ལ་སྦྱིན་པར་བསམ་ཞིང་། སྔགས་བགྲངས་པས་ཟས་ནོར་ཐམས་ཅད་ཆར་ལྟར་འབབ་བོ། །ཚེ་སྒྲུབ་ཏུ་བྱེད་ན། མཁའ་འགྲོ་མ་བུམ་པ་དང་ལྕགས་ཀྱུ་བསྣམས་པ་དམར་མོ་མང་པོས་ལྷ་འདྲེ་མི་གསུམ་གྱི་ཚེ་དང་བསོད་ནམས་ཐམས་

ཅད་བསྡུས་ནས་བདག་ལ་སྦྱིན་པར་བསམ་ཞིང་སྤྱི་གཙུག་ཏུ་བླུག་པར་བསམས་ནས་སྔགས་བགྲང་། མི་དབང་བསོད་ནམས་ཅན་དང་། ཁྱེའུ་དང་། བུ་མོ་དང་། ཁྲོམ་ཆེན་པོ་མཐོང་རེས་ཀྱིས་དེའི་སྙིང་ག་ནས་འོད་ཟེར་སྣ་ལྔ་འཕྲོས་རང་ལ་ཡང་ཡང་
ཐིམ་པར་བསམ། ཚེ་དང་བསོད་ནམས་ཐམས་ཅད་རྒྱས་པར་བསྒོམ། ཤིན་ཏུ་ཟབ། གཞན་དང་མི་འདྲ། རྨི་ལམ་ངན་པ་བཟློག་ན། ཁ་མལ་ཞབས་སུ་བལྟས་ཏེ་སྔགས་ཉི་ཤུ་རྩ་གཅིག་བཟླས་ལ་ཐལ་མོ་བརྡབས་པས་བཟློག་ངེས་སོ། །རིམས་ནད་
སྲུང་ན། རང་གི་དྲི་ཆུ་བར་པ་ལ་སྔགས་ཉི་ཤུ་རྩ་གཅིག་བཏབ་ནས་ལྟོ་སྟོང་ལ་ཁྱོར་རེ་འཐུངས་ན་རིམས་ནད་ཐམས་ཅད་ཐུབ་བོ། །མཁའ་འགྲོ་མའི་ལས་ཟབ་མོ་མཐར་ཐུག་པ་ཡིན་ནོ། །སྔགས་ནི་འདིའོ། །ཨ་ཀ་ས་མ་ར་ཙ་ཤ་ད་ར་ས། ཞེས་པའི་
སྔགས་ཡིག་འབྲུ་བཅུ་པ་རེ་རེ་བཞིན་མཁའ་འགྲོ་མ་འབུམ་འབུམ་གྱི་སྲོག་སྙིང་སྟེ། མཁའ་འགྲོ་མ་བྱེ་བ་འབུམ་གྱི་སྲོག་སྔགས་གཉན་པོའོ། །ལས་སྦྱོར་གྱི་དུས་སུ་སྔགས་ལ་ཤམ་བུ་གདགས་པ་ནི། བསད་པ་ལ་མཱ་ར་ཡ་ཕཊ། ངག་མནན་པ་ལ་སྟཱཾ་བྷ་
ཡ་ནན། མཚོན་སྲུང་བ་ལ་བཛྲ་རཀྵ་རཀྵ། ཆོམ་རྐུན་སྲུང་ན། ཙོ་ར་བྷནྡྷ་བྷནྡྷ། དབང་སྡུད་བྱེད་ན། མི་ནོར་ཟས་གསུམ་ཐམས་ཅད་ཝ་ཤཾ་ཀུ་རུ་ཧོ༔ ཚེ་སྒྲུབ་བྱེད་ན། ཨཱ་ཡུར་པུཉྫིཾ་ཀུ་རུ་ཨོཾ། སྡུག་བསྔལ་ཞི་བྱེད་ནི། ནད་གདོན་སྡིག་སྒྲིབ་མི་
མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། རིམས་ནད་ཐམས་ཅད་ལ། སརྦ་ཛཱ་ར་ལོ་ཀ་དུཥྚཱཾ་བིགཾ་ཨུ་པ་དྲ་བྱ་ཤཱནྟིཾ་ཀུ་རུ་སྭཱ་ཧཱ། ཞེས་པ་རྣམས་སྐབས་དང་སྦྱར་བ་སྔགས་ཀྱི་ཞལ་ཤེས་སོ།། ༈ །།ན་མོ་བཛྲ་ཌཱ་ཀི་ནཱི། ཁྱད་པར་འདི་ལ་བརྟེན་

།ནས་ཟློག་པ་བྱེད་ན།སྐྱབས་འགྲོ་སེམས་བསྐྱེད་བྱས་ལ། རང་སྐད་ཅིག་གིས་མཁའ་འགྲོ་མ་དམར་མོ་སེང་གེའི་གདོང་པ་ཅན་ཕྱག་གཡས་གྲི་གུག་ནམ་མཁའ་ལ་འཕྱར་བ། གཡོན་ཐོད་ཁྲག་དམར་མེར་རེ་བ་ཐུགས་ཀར་
འཛིན་པ། རུས་པའི་རྒྱན་ལྔས་བརྒྱན་པ། ཡེ་ཤེས་ཀྱི་མེའི་དབུས་ན་སྐྱའི་ཚད་ནི་རི་རབ་ཙམ་དུ་བཞུགས་པ། དེའི་གནས་གསུམ་བྱིན་གྱིས་བརླབས་ལ། དེའི་ང་རྒྱལ་དང་ལྡན་པས་བསད་ཟློག་ཏུ་བྱེད་ན། ཨ་ཀ་ས་མ་ར་ཙ་ཤ་ད་ར་ས། བདག་ལ་
གནོད་བྱེད་ཐམས་ཅད་མཱ་ར་ཡ་ཕཊ། ཅེས་པ་སྨྲ་བ་བཅད་ལ་ཕྲེང་བ་ཕྱིར་ཕུལ་ཏེ། དགྲ་བགེགས་ཀྱི་མགོ་བོ་བཅད་པར་བསམ་ཞིང་ཉི་མ་ནུབ་འགྲོ་བའི་སྔོན་ལ་ཚུད་ཙམ་བྱས་ལ་ཅི་ནུས་བཟླས་ནས་ཐལ་མོ་བརྡབ་བོ། །མཐུ་གཏད་མནན་གསུམ་ཚུགས་མི་
སྲིད༑ །ལྷ་སྲིན་སྡེ་བརྒྱད་གནོད་མི་བྱེད། །དམེ་དཀྲུགས་འཁོན་གསུམ་ཡོང་མི་བྱེད། །ས་བདག་ཀླུ་གསུམ་དོགས་པ་མེད། །དུས་མིན་འཆི་བའི་མཚན་མ་ཟློག །འགལ་རྐྱེན་མཐུ་གཏད་འདི་ཡིས་སེལ། །ཚེ་ཡི་དངོས་གྲུབ་འདི་ཡིས་སྟེར། །བསོད་
ནམས་ཤིན་ཏུ་ཆེ་བར་འཕེལ། །ནད་གདོན་གནོད་པ་འདི་ཡིས་སྲུང་། །བསམ་པའི་དོན་རྣམས་ཐམས་ཅད་འགྲུབ།། ༈ །།ན་མོ་ཌཱ་ཀི་ནཱི་ཡི། །མཁའ་འགྲོའི་ཡི་གེ་བཅུ་བཞི་པའི། །ལས་ཚོགས་ཕྱིར་ཟློག་མན་ངག་ལ། །རང་ཉིད་ཌཱ་ཀི་སྐུ་
མདོག་ནག །སེང་གེའི་གདོང་ཅན་ཕྱག་གཉིས་པ། །རལ་པའི་ཐོར་ཅོག་སྤྱི་བོར་བཅིངས། །ལྷག་མས་སྐུ་ལུས་ཁྱབ་པའོ། །རལ་ཉག་རེ་ལའང་ཤིང་དང་ནི། །ཁྲི་ལྕགས་དང་ནི་མི་རྐང་ལས། །བྱས་པའི་ཕུར་པ་ཁྲག་བྱུགས་པའི། །རེ་རེ་བཏགས་

ལས་ཐོག་སེར་འབབ། །སྟོད་ལ་དར་ནག་རེ་ནག་སྨད། །གཡོགས་པའི་སྐེད་ལ་དུག་སྦྲུལ་བཅིངས། །ཕྱག་གཡས་གནམ་ལྕགས་ལས་གྲུབ་པའི། །གྲི་གུག་མེ་འབར་གདེངས་ཤིང་གཡོན། །བདུད་ཀྱི་ཁྲམ་ཤིང་ཁྲ་བོ་བསྣམས། །ཞལ་གདངས་ཆེ་བ་
དམར་ནག་གཙིགས། །ཁྲག་དང་དུག་སྣ་སྐྱུགས་པར་བྱེད། །སྤྱན་གསུམ་མེ་ལྟར་འབར་བ་ལ། །ཁྲག་གི་མཆི་མ་འཛག་ཅིང་ལྗགས། །གློག་གི་འོད་ལྟར་འཕྲོ་ཞིང་ཞབས། །འཆམས་སྟབས་སུ་ནི་འབྱོན་པར་བསམ། །དེ་ནས་གོས་ལྷམ་ཞྭ་གསུམ་
གྱི༑ །ཕྱི་ནང་མགོ་མཇུག་བསྒྱུར་བ་དང་།།ཕྲེང་ཕྱིར་བསྒྱུར་ལ་སྔགས་འདི་བགྲང་། ཕཊ་ཡ་ར་མཱ་ས་ར་ད་ཤ་ཙ་ར་མ་ས་ཀ་ཨ་པྲཏྱཾ་གི་ར་ནི་དུ་ཛཱ་ར་ཧཱུཾ་ཕཊ། ཡ་མ་པྲྀ་ཟློག་དཔེ་ལ་ལར་ཁྲེན་ཟེར་བའང་སྣང་། ལོག་མ་ཁྲེ་ཟློག ཌཱ་ཀི་མ་སིཾ་ཧ་པྲྀ་ཟློག ཚིག་
གིས་བར་མ་ཆོད་པར་བགྲང་།།མི་བཟུང་ངང་ལ་དུས་གཉན་ནམ། །ཐེབས་ཆེན་ཡོད་དུས་བཟླས་པར་བྱ། །དེ་ལའང་མཆོད་རྟེན་ལ་སོགས་ལ། །སྲོད་དང་ནམ་གུང་གང་རུང་ལ། །གསུམ་ལྔ་བདུན་དང་ཉེར་གཅིག་སོགས། །ཕྱིན་ཁ་ལོག་ཏུ་བསྐོར
བྱས་ནས། །དགྲ་ཕྱོགས་ཁ་བསྟན་ཕྲེང་བསྐོར་འཁོར། །དུས་དེར་ཐལ་བརྡབ་ལན་གསུམ་བྱ། །དེས་ནི་བར་ཆད་ལྟས་ངན་ཀུན། །བཟློག་སྟེ་ཟབ་པའི་གདམས་པ་ལགས། །ཤིན་ཏུ་གཉན་པས་མང་མི་བྱ། །རྟགས་མ་བྱུང་ཚེ་སྔགས་གསུམ་སྦྲེལ།
བཟླས་པས་རྟགས་ནི་བུད་མེད་ཚོགས། །དགྲ་བོའི་ཕྱོགས་སུ་ཁ་བལྟས་ནས། །ངུ་དང་རྒོད་དང་བྲང་བརྡུང་དང་། །ཐལ་རྡེབ་ཟོར་འཕེན་གཡབ་དུལ་བྱེད། །ཁྲག་གཏོར་ཆུ་ཤྭ་ཐལ་བ་གཏོར། །ཅི་རིགས་འབྱུང་སྟེ་རིག་པས་བརྟག །དེ་ལྟའི་རྨི་ལམ་

༄༅། །བྱུང་ན་མགོར། །ཨོཾ་སྦྱར་ཡ་མ་ཕྲོ་ཟློག་སོགས། །འོག་མའི་སྔགས་གསུམ་ཁོ་ན་བགྲང་། །ཕྱིར་ཟློག་གསང་བའི་མན་ངག་གོ །ཡིག་འབྲུ་བཅུ་བཞི་པ་འདི་ལ། །བྱེད་ཐབས་ཆེ་འབྲིང་ཆུང་གསུམ་ཡོད། །འདི་ནི་བ་རི་
འབྲིང་ནས་བསྡུས། །ཨ་ཀ་ས་མ་ར་ཙ་ཤ་ད་ར་ས་མཱ་ར་ཡ་ཕཊ། བསད་ཟློག་དགྲ་ཟློག་གཉིས་ལ་བྱ། །ཕཊ་ཡ་ར་མཱ་ས་ར་ད་ཤ་ཙ་ར་མ་ས་ཀ་ཨ། ཡང་ཟློག་སྔགས་པ་ནང་འཕྲད་ན་བྱ་ཡི། གཞན་ལ་དཀྱུས་མའོ། །དབང་དང་ཞི་སྟེ་ནད་འདོན་བཞི་ལ་
བྱ༑ །ཞལ་གདམས་བླ་མའི་མན་ངག་ལས་བྱུང་ངོ༌། །། ལྕི། ༈ །།བླ་མ་ཡི་དམ་མཁའ་འགྲོའི་ཚོགས་ལ་ཕྱག་འཚལ་ལོ། །མཁའ་འགྲོ་མ་གནད་ཀྱི་ཡི་གེ་འདི་ལ། སྐད་ཅིག་ལ་རྡོ་རྗེ་ཕག་མོར་བསྒོམ་སྟེ། དེ་ཡང་ཞལ་གསུམ་ཕྱག་དྲུག སྐྲ་
2
མདོག་དཀར་མོ། གཡས་ཁྲོ་ཞལ་མཐིང་། གཡོན་དམར། དབུས་སེར་ཞལ་དཀར་མོ། ཕྱག་གཡས་ཀྱི་དང་པོ་ན་གྲི་གུག བར་བ་ན་རལ་གྲི། ཐ་མ་ན་དགྲ་སྟ། གཡོན་དང་པོ་ན་བྷནྟཱ། བར་པ་ན་ཁ་ཊཾ། ཐ་མ་ན་ཞགས་པའོ། །ཞབས་གཡས་
བརྐྱང་བ། གཡོན་བསྐུམ་པ། རུས་པའི་རྒྱན་གྱིས་སྤྲས་པ། དེ་ལྟ་བུ་ཞིག་ཏུ་བསྒོམ་མོ། །རང་གི་སྙིང་གར་མ་ལས་ཉི་མའི་སྟེང་དུ། རཾ་ལས་མེ་འབར་བ་བསྒོམ་ཡེཤེས་པ་གཞུག་མོ། མགྲིན་པ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་རྡོ་རྗེ་རྩེ་
དགུ་པ། དེ་ལ་བཟླས་པའི་སྔགས་ཀྱིས་བསྐོར་བར་བསྒོམ་མོ། །དཔུང་མགོ་གཉིས་སུ་སེང་ཆུང་གཉིས་ཕར་གནོད་བྱེད་ཀྱི་སྟེང་དུ་བཙན་བཙུགས། འགྲོ་ཚུར་¸རང་ལ་སྲུང་བར་བྱེད། འོང་བྱེད་པར་བསྒོམ། ད་སྔགས་བཟླ་བ་ནི། རང་གི་ཤེས་པ་མགྲིན་པའི་ཧཱྃ་རྡོ་རྗེ་

རྩེ་དགུ་པ་ལ་སྔགས་ཀྱིས་བསྐོར་བར་བསམས་ཏེ་བཟླས་པས་ཐུན་མོང་གི་དངོས་གྲུབ་ཅི་འདོད་པ་ཕྲིན་ལས་རྣམ་བཞིའི་ལོངས་སྤྱོད་པ་ཐམས་ཅད། འབྱུང་བ་དང་། ཁྱད་པར་དུ་རང་གི་རྒྱུད་ལ་མི་རྟག་པ་སྐྱེའོ། །སྙིང་གའི་མེ་འབར་བ་ལ་གཏད་ནས་བཟླས་པས་མེ་
ཡིས་དམིགས་པའི་དུས་སུ་སྟེང་འོག་གི་རླུང་བཟུང་། ལས་ཀྱི་སྒྲིབ་པ་ཐམས་ཅད་བསྲེགས་ཕྱི་ནང་གི་པ་དང་། མེ་ལས་མེ་འཕྲོས་པས་དགྲ་བགེགས་ཐམས་ཅད་བསྲེགས་པར་བསམས་པས། རང་ལ་དྲོད་སྐྱེ་བའི་ཐབས་ཡིན། ཕྲ་མེན་གཉིས་ལ་
པས༑ གཞན་ལ་གནོད་པའི་བགེགས་ཟློག་པའི་གནད་ཡིན་གསུང་། ༀ་སི་ན་ར་མ་རིགས་བཞིའོ། ཧཱུཾ། བདག་མཁའ་འགྲོ་མའི་དཔང་དུ་མི་གཏང་མཁའ་འགྲོ་མ་བདག་གི་དབང་དུ་སྡུད་དོ། །གཏོར་མ་གཏོང་བ་ནི་དཀར་གཏོར་དམར་གཏོར་གཉིས་
བྱའོ། ། ཨོཾ་ཨཱཿ ཧཱུྃ་དྷཱི་ཤྲཱི་ཤྲཱི་བཛྲ་ཌཱ་ཀི་ནཱི་བ་ལིནྟ་ཁཱ་ཧི་ཁཱ་ཧི། ཞེས་པས་དབུལ། དེ་ནས་ཚིག་འདིས་ཀྱང་བསྐལ་བར་བྱ་སྟེ། ཧཱུཾ། མ་མོ་མཁའ་འགྲོ་མ་ཡི་ཚོགས། །ཤར་གྱི་ཕྱོགས་ཀྱི་མཁའ་འགྲོ་མ། །མི་ཡི་ལུས་ལ་སེང་གེའི་གདོང་། །སེང་
གདོང་ཆེན་མོ་འདིར་བྱོན་ལ། །གཏོར་མ་བཞེས་ཤིང་དངོས་གྲུབ་སྩོལ། །ས་དང་ཆུ་དང་མེ་དང་རླུང་། །འབྱུང་བ་བཞི་ཡི་མཁའ་འགྲོ་མ། །དཀར་སེར་དམར་མོ་ལྗང་དང་སྔོ། །མཐིང་ནག་ཆེན་མོ་ལ་སོགས་པའི། །གཅེར་བུ་སྐྲ་གྲོལ་རྒྱན་ཆ་ཅན།
འདིར་བྱོན་བདུད་རྩིའི་གཏོར་མ་ལོངས། །གཏོར་མ་ལེན་ཅིང་དངོས་གྲུབ་སྩོལ། །ཞག་བདུན་རིང་ལ་བསྒྲུབ་པར་བྱ། །དཀར་གསུམ་གཏོར་མ་དཀར་གཏོར་ཡིན་པས་ཟ། དམར་གཏོར་མཁའ་འགྲོ་མ་ལ་སྦྱིན། གཏོར་མ་ཕྱིར་མི་གཏང་ཐོག་ཁར་གཏང༌། འཕྲལ་

༄༅། །གཏོར་ནུབ་རེར་བཏང་། རང་འདོད་པའི་དོན་ལ་གསོལ་བ་གདབ། མེའི་མཆོད་པ་ཤིང་བཅེར་ལ་མེ་བཏང་སྟེ། དེ་མཁའ་འགྲོ་མར་བསྐྱེད་ལ་མེ་ལ་མཆོད་པ་བྱ། མཁའ་འགྲོ་མའི་ཞལ་དུ་གསོལ་བར་བསམ། མེ་ལ་
བསྐོར་རིགས་བཞིའི་མགོ་བ་བྱེད་ཅིང་འཛབ་བཟླ། རིགས་བཞིའི་མཁའ་འགྲོ་མས་བདག་ལ། སྐོར་བ་བྱེད་པར་བསམ། དགྲ་བགེགས་ཐམས་ཅད་ཕྱེ་ལ་བསྟིམས་ལ་དབུལ། ནད་པ་ལ་བྱེད་ན་ནད་པ་དེ་མེ་གསེབ་ཏུ་གྲུབ། ཕྱེས་མེ་བཅད་ལ་ནད་པ་ལ་
རྡེག།.མེའི་གསེབ་ནད་པ་འཕང་། ཡུངས་ཀར་ལ་བགེགས་སུ་དམིགས་ནས་བསྲེག དེ་ནས་ཟིན་པ་དང་རང་རང་ཆེད་དུ་ཡོད་པའི་དམིག་སྦྲག་ཏུ་མེ་བྱ། དེ་ནས་མཁའ་འགྲོ་མ་བསྒོམ་.ཞལ་གཅིག་ཕྱག་གཉིས་སེང་དང་མི་འབྲལ་བར་བྱའོ། མོ། །དེ་ནི་མེས་ལུས་སྲུང་བའི་
གནད་དོ། །བཛྲ་ཌཱ་ཀི་ནཱི་ཡི་སྒྲུབ་པའོ། །།སྠི ཟབ།། . ༈ །།ན་མོ་གུ་རུ། བླ་མ་རྡོ་རྗེ་གདན་པས་བླ་མ་བ་རི་ལོ་ཙཱ་བ་ལ་གནང་བའི་གདམས་པ་ཟབ་མོ་མཁའ་འགྲོ་མའི་ཡི་གེ་བཅུ་བཞི་པ་ཞེས་བྱ་བ་རྗེ་བཙུན་ས་སྐྱ་པ་ཆེན་པོ་ལ་བ་རི་ལོ་ཙཱ་བས་
གནང་བ་འདི་ཉམས་སུ་ལེན་པར་འདོད་པས། ཐོག་མར་བླ་མ་ལ་ལུང་མནོས་ཏེ་དགོངས་མོའམ། སྲོད་ཀྱི་དུས་ལྟ་བུ་ལ་ཁ་ཤར་དུ་ཕྱོགས་སམ། ཡང་ན་རྦོད་གཏོང་དང་དགྲ་བགེགས་ལ་སོགས་གང་ནས་གནོད་པའི་ཕྱོགས་ལ་ཁ་བལྟས་ལ་སྐྱིལ་མོ་ཀྲུང་
གིས་འདུག་སྟེ་སྐྱབས་སུ་འགྲོ་བ་དང༌། སེམས་བསྐྱེད་པ་སྔོན་དུ་བཏང་ནས། སྭ་བྷ་ཝས་སྟོང་པར་སྦྱང་། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་སྟེང་དུ་ཧཱུཾ་ལས་གྲི་གུག་ཧཱུྃ་གིས་མཚན་པ་ལས་འོད་འཕྲོས། ཚུར་འདུས་ཡོངས་སུ་གྱུར་པ་

ལས་རང་ཉིད་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན། སྐུ་མདོག་སྔོན་མོ་ཞལ་གཅིག་ཕྱག་གཉིས་མ། རབ་ཏུ་ཁྲོས་ཤིང་མཆེ་བ་གཙིགས་པ། སྐྲ་སེར་པོ་གྱེན་དུ་བརྫེས་པ། ཕྱག་གཡས་པས་གྲི་གུག་ནམ་མཁར་འཕྱར་བ། གཡོན་གྱིས་ཐོད་
པ་ཐུགས་ཀར་འཛིན་པ། ཞབས་སྐྱིལ་ཀྲུང་ཕྱེད་པས་བཞུགས་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཧཱུཾ་ལས་འོད་ཟེར་འཕྲོས་པས་མཁའ་སྤྱོད་ཀྱི་གནས་ནས་རང་འདྲའི་ཡེ་ཤེས་པ་
སྤྱན་དྲངས། ཛཿ ཧཱུྃ་བཾ་ཧོཿ གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས་རིགས་ལྔ་འཁོར་དང་བཅས་པ་སྤྱན་དྲང་། མཆོད་པ་ལྔས་མཆོད། དབང་བསྐྱར་གསོལ་བ་བཏབ། ༀ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་
ཧཱུཾ༑ ཞེས་གསུང་ཞིང་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་རྡོ་རྗེ་སྔོན་པོ་རྩེ་ལྔ་པས་དབུར་བརྒྱན་པར་གྱུར། རང་གི་སྙིང་གར་ཉི་མ་ལ་གནས་པའི་ཧཱུཾ་ནག་པོ་འོད་མེ་
སྟག་ལྟ་བུར་འཕྲོས་པ་བ་སྤུའི་བུ་ག་ནས་ཕྱིར་འཕྲོས་པ་དང་། ཞལ་ནས་མེ་འབར་གདོན་བགེགས་ཐམས་ཅད་བྱའི་སྒྲོ་བཞིན་བསྲེགས་པར་བསམ་ཞིང་རང་གི་ལག་པ་གཡོན་པའི་མཐེ་བོང་གྲི་གུག་མཛུབ་མོ་ལྕགས་ཀྱི་གཏན་པར་བསམས་ནས། ཕྲེང་རྡོག་
རྣམས་དགྲ་བགེགས་ཀྱི་མགོ་ཁྲག་འཛག་པར་བསམས་ལ་ཕྲེང་བ་ལག་པ་གཡོན་པའི་མཐེ་བོང་གིས་ཕྱིར་ལ་བསྐྱར། ཉི་ཟེར་ཡོད་ན་ཉི་མ་ལ་རྒྱབ་བསྟན། སྔགས་རིག་པ་གདེངས་དང་ལྡན་པས་བཟླ་བར་བྱའོ། །བཟླས་པ་ཟིན་པ་དང་རང་ལ་མཆོད་པ་

༄༅། །ལྔས་མཆོད། དགེ་རྩ་བསྔོས་ལ་གནས་གསུམ་པོ་ཨོཾ་ཨཱཿ ཧཱུྃ་གསུམ་གྱིས་བསྲུང་ལ་གནས་པར་བྱའོ། །ལས་ཚོགས་རྣམས་འདྲའོ།། ༈ །།བསྟོད་པ་ནི། ཧཱུཾ། མ་གཅིག་ཡེ་ཤེས་སེང་གདོང་མ། །མཐིང་ནག་
གཅེར་བུ་ལྔ་བརྒྱའི་གཙོ། །འཇིགས་རུང་དངོས་གྲུབ་ཀུན་གྱི་བདག །ཆར་བཞིན་འབེབས་ལ་ཕྱག་འཚལ་བསྟོད། །ཧཱུཾ། ཤར་ཕྱོགས་སེང་གདོང་དཀར་མོའི་སྐུ། །ནད་གདོན་ཞི་བའི་ལས་མཛོད་ཅིག །ཧཱུཾ། ལྷོ་ཕྱོགས་སེང་གདོང་སེར་མོའི་སྐུ།
ཚེ་དང་བསོད་ནམས་རྒྱས་པའི་ལས་མཛོད་ཅིག །ཧཱུཾ། ནུབ་ཕྱོགས་སེང་གདོང་དམར་མོའི་སྐུ། །མ་ལུས་དབང་སྡུད་ལས་མཛོད་ཅིག །ཧཱུཾ། བྱང་ཕྱོགས་སེང་གདོང་ལྗང་གུའི་སྐུ། །དགྲ་བགེགས་བརླག་པའི་ལས་མཛོད་ཅིག །ཞི་རྒྱས་དབང་དྲག་
སེང་གདོང་མ། །ལྔ་བརྒྱའི་ཚོགས་ལ་ཕྱག་འཚལ་བསྟོད། །མངྒ་ལཾ།། །།

༄༅། །སེང་གདོང་སྔོན་མོ་གཙོ་འཁོར་གསུམ་མའི་སྒྲབ་ཐབས་རྗེས་གནང་ལས་ཚོགས་དང་བཅས་པ་རྡོ་རྗེའི་སྤྲིན་ཆར་ཞེས་བྱ་བ་བཞུགས་སོ།།

། ཨོཾ་སྭ་སྟི། གང་སྐྲའི་སྣང་བརྙན་དྲན་དང་རྡོ་རྗེའི་སྔགས། །བཟླས་པའི་མོད་ནས་ཡིད་སྲུབས་མཐར་མཛད་པའི། །བླ་མ་འཕྲོག་བྱེད་དྲེགས་པའི་གདོང་ཅན་མར། །བཏུད་ནས་
གདམས་ཟབ་གནམ་ལྕགས་སྤྲིན་ཆར་དབབ། །འདི་ལ་གསུམ། སྒྲབ་པའི་ཐབས། རྗེས་སུ་གནང་བ། ལས་སྦྱོར་མདོར་བསྟན་པའོ། །དང་པོ་ནི། ཡིད་དང་མཐུན་པའི་གནས་སུ་མཆོད་གཏོར་རྣམས་ཚུལ་
བཞིན་དུ་བཤམ། སྟན་བདེ་བ་ལ་འཁོད་ནས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ། ཁྱད་པར། མ་སེམས་ཅན་ཐམས་ཅད་ཀྱི་དོན་དུ་མྱུར་བར་མྱུར་བར་རྫོགས་པའི་སངས་རྒྱས་ཀྱི་གོ་འཕང་ཐོབ་
པར་བྱ། དེའི་ཕྱིར་དུ་མཁའ་འགྲོ་མ་སེང་གེའི་གདོང་པ་ཅན་གྱི་སྒྲུབ་ཐབས་ཟབ་མོ་ཉམས་སུ་བླང་བར་བྱའོ། །ལན་གསུམ། དེ་ནས། ཨོཾ་སྭཱ་བྷཱ་ཝཤུདྡྷསརྦ་དྷརྨཱསྭ་བྷཱ་ཝ་ཤུམྦྷོ྅ཧཾ། ཆོས་ཐམས་ཅད་རང་

༄༅། །པས། ཚུལ་གཉིས་སྒྲུབ་པར་བྱེད་པས་ཀྱང་། །རང་རིག་ཕལ་ཆེར་གྲུབ་པ་ཡིན། །ཞེས་བཤད་པས་སོ། །ཇི་སྐད་དུ། བདེན་གཉིས་ལས། རང་རིག་རིགས་པ་མ་ཡིན་ཕྱིར། །ཞེས་བཤད་པ་དེ་ནི། སེམས་ཙམ་པས
གཟུང་འཛིན་གཉིས་མེད་ཀྱི་ཤེས་པ་རང་རིག་རང་གསལ་དོན་དམ་པའི་བདེན་པ་ཡིན་པ་དང་། དེ་འཕགས་པའི་མཉམ་བཞག་ཡེ་ཤེས་ལ་སྣང་བ་འགོག་པའི་སྐབས་ན་སྣང་བས་རང་རིག་ཙམ་འགོག་པ་སྐབས་ཀྱི་དོན་མ་ཡིན་ནོ། །གཉིས་པ་དབུ་མ་རྒྱན་
ལས་འབྱུང་བའི་ཚུལ་ལ། སློབ་དཔོན་དེའི་བཞེད་པ་ངོས་བཟུང་། དེ་ལ་གཞན་གྱིས་བརྟགས་པའི་མཐའ་དགག་པའོ། །དང་པོ་ནི། དེས་ཀུན་རྫོབ་ཀྱི་བདེན་པ་ཇི་ལྟར་ཞལ་གྱིས་བཞེས་པའི་ཚུལ། དེ་ནས་ངེས་དོན་གྱི་རྒྱ་མཚོ་ལ་འཇུག་པའི་རིམ་པ་
བསྟན་པའོ། །དང་པོ་ནི། མཚན་བརྗོད་པར་དཀའ་བའི་བྱང་ཆུབ་སེམས་དཔའ་ཆེན་པོ་ཞི་བ་འཚོས་ཀྱང་། ཀུན་རྫོབ་བདེན་པའི་འཇོག་ཚུལ་ནི་སློབ་དཔོན་སྔ་མ་གཉིས་དང་ཁྱད་པར་ཅུང་ཟད་ཀྱང་ཡོད་པ་མ་ཡིན་ཏེ། གྲུབ་མཐའ་ལ་གྲགས་པའི་རིགས་
པས་ཅུང་ཟད་ཀྱང་མི་དཔྱོད་པར་འཇིག་རྟེན་ན་ཇི་ལྟར་གྲགས་པ་དེ་ཉིད་ལ་ཀུན་རྫོབ་ཀྱི་བདེན་པར་འཇོག་པའི་ཕྱིར་ཏེ། ཇི་སྐད་དུ། རྒྱན་ལས། མ་བརྟགས་གཅིག་པུར་ཉམས་དགའ་ཞིང་། །སྐྱེ་དང་འཇིག་པའི་ཆོས་ཅན་པ། །དོན་བྱེད་པ་དག་ནུས་རྣམས་
ཤཱ ཀྱི༑ །རང་བཞིན་ཀུན་རྫོབ་ཡིན་པར་རྟོགས། །ཞེས་སོགས་རྒྱ་ཆེར་གསུངས་པའི་ཕྱིར་རོ། །གཉིས་པ་ནི། བྱེ་མདོ་གཉིས་ལ་བདེན་མེད་སྒྲབ་པའི་རིག་པ་གོ་ཆོད་པོ་མེད་པའི་ཕྱིར། དེ་གཉིས་གང་རུང་གི་རིགས་པ་ལ་བརྟེན་ནས་ནི་དོན་དམ་པའི་རྒྱ་མཚོ་

ལ་འཇུག་པར་བྱེད་པ་མ་ཡིན་ནོ། །འོ་ན་ཇི་ལྟར་ཞེ་ན། ཤིང་རྟའི་ཚུལ་ཆེན་པོ་གཉིས་ལ་བརྟེན་ནས་སོ། །གཉིས་པོ་གང་ཞེ་ན། སེམས་ཙམ་པའི་ཚུལ་དང་། དབུ་མ་པའི་ཚུལ་ལོ། །དེ་སྐད་དུ་ཡང་། དབུ་མའི་རྒྱན་ལས། ཚུལ་གཉིས་ཤིང་རྟ་ཞོན་
ནས་སུ། །རིགས་པའི་སྲབ་སྐྱོབས་འཇུ་བྱེད་པ། །དེ་དག་དེ་ཕྱིར་ཇི་བཞིན་དོན། །ཐེག་པ་ཆེན་པོ་པ་ཉིད་ཐོབ། །ཅེས་གསུངས་སོ། །དེ་ལྟར་བཞེད་པ་དེ་ཡང་། ལང་ཀར་གཤེགས་པའི་མདོ་ཁུངས་སུ་དྲངས་ནས་མཛད་པ་ཡིན་ཏེ། ཇི་སྐད་
དུ༑ སེམས་ཙམ་ལ་ནི་བརྟེན་ནས་སུ། །ཕྱི་རོལ་དོན་ལ་མི་རྟོག་གོ །ཡང་དག་དམིགས་པ་ལ་བརྟེན་ནས། །སེམས་ཙམ་ལས་ཀྱང་ཤིན་ཏུ་འདའ། །སེམས་ཙམ་ལས་ནི་འདས་ནས་ཀྱང་། །སྣང་བ་མེད་ལ་ཤིན་ཏུ་འདའ། །སྣང་མེད་གནས་པའི་རྣལ་
འབྱོར་པ། །དེ་ཡིས་ཐེག་པ་ཆེན་པོ་མཐོང་། །ཞེས་བྱ་བའི་མདོ་ཁུངས་སུ་དྲངས་པའོ། །འདིར་སེམས་ཙམ་ཞེས་པ་ནི་རྣམ་བདེན་པ་དང་། སྣང་མེད་ཅེས་པ་རྣམ་བརྫུན་པ་དང་། ཐེག་པ་ཆེན་པོ་མཐོང་ཞེས་པ་ནི་དབུ་མ་པའོ། །དོན་དེ་ལྟར་ཐུགས་ལ་
བཞག་ནས་དབུ་མ་ལ་འཇུག་པའི་རིམ་པ་འདི་ལྟར་གསུངས་ཏེ། ཐོག་མར་སེམས་ཙམ་རྣམ་བདེན་པ་དང་ཐུན་མོང་གི་རིགས་པས་ཕྱི་རོལ་གྱི་དོན་བདེན་པར་མེད་པར་སྒྲུབ་པ་དང་། དེ་ནས་རྣམ་བརྫུན་པ་དང་ཐུན་མོང་གི་རིགས་པས་རྣམ་པ་བདེན་མེད་དུ་
སྒྲུབ་པ་དང་། དབུ་མའི་ཐུན་མོང་མ་ཡིན་པའི་རིགས་པས་གཉིས་མེད་ཀྱི་ཤེས་པ་རང་རིག་རང་གསལ་བདེན་མེད་དུ་སྒྲུབ་པའི་རིགས་པ་སྟེ། དངོས་པོ་རྣམས་བདེན་མེད་དུ་སྒྲུབ་པའི་རིགས་པའི་རིམ་པ་གསུམ་གསུངས་སོ། །དང་པོ་ནི། ཇི་སྐད་

༄༅། །དུ། བདག་དང་གཞན་སྨྲའི་དངོས་འདི་དག །ཅེས་སོགས་ཀྱི་ཐོགས་མར་རྩ་བའི་རྟགས་བཀོད་ནས། ཇི་སྐད་དུ། བསྒྲིབས་དང་མི་བསྒྲིབས་སོགས་དངོས་ཕྱིར། །ཞེས་སོགས་ཀྱིས་རགས་པ་བདེན་མེད་དུ་སྒྲུབ་ང
དང་༑ འབྱར་བ་དང་ནི་བསྐོར་བ་འམ། །ཞེས་སོགས་ཀྱིས་རྡུལ་ཕྲན་བདེན་མེད་དུ་སྒྲུབ་པའི་རིགས་པ་དང་། རྣམ་ཤེས་བེམས་པོའི་རང་བཞིན་ལས། །ཞེས་པ་ལ་སོགས་པར་བློ་རྣམ་བཅས་བདེན་མེད་དུ་སྒྲུབ་པའི་རིགས་པ་གསུངས་ལ། དེ་ལ་ཡང་
ཎྜཱགཟུང་འཛིན་གྲངས་མཉམ་དུ་སྨྲ་བ་དང་། སྒོ་ང་ཕྱེད་ཚལ་དུ་སྨྲ་བ་དང་། སྣ་ཚོགས་གཉིས་མེད་དུ་སྨྲ་བའི་མདོ་སེམས་གཉིས་འདོད་པ་སོ་སོ་བས་བརྟགས་པའི་རྣམ་པ་མི་འདྲ་བ་གསུམ་བདེན་མེད་དུ་སྒྲབ་པའི་རིགས་པ་རྣམས་དང་། དེའི་འོག་ནས་ཇི་
སྐད་དུ། ཤེལ་སྒོང་དག་པ་འདྲ་བ་ཡི། །ཤེས་པ་རབ་ཏུ་ཚོར་བ་མེད། །ཅེས་པས་གཉིས་མེད་ཀྱི་ཤེས་པ་རང་རིག་རང་གསལ་བདེན་མེད་དུ་སྒྲུབ་པའི་རིགས་པ་རྣམས་གསུངས་ཤིང་། དེ་ཐམས་ཅད་ཀྱི་འོག་ཏུ། དངོས་པོ་གང་དག་རྣམ་དཔྱད་ན། །དེ་
དང་དེ་ལ་གཅིག་ཉིད་མེད། །གང་ལ་གཅིག་ཉིད་ཡོད་མིན་ན། །དེ་ལ་དུ་མ་ཉིད་ཀྱང་མེད། །ཅེས་དངོས་པོ་ཙམ་བདེན་མེད་དུ་སྒྲུབ་པའི་རིགས་པ་གསུངས་ཤིང་། སྐབས་དེར་ཡང་ཐོག་མར་དཔེ་གཟུགས་བརྙན་བདེན་མེད་དུ་བསྒྲུབས་ནས་དེའི་རྗེས་སུ་
ཤྲཱྀ རྩོད་གཞི་བདེན་མེད་དུ་སྒྲུབ་པར་གསུངས་སོ། །བདག་ཉིད་ཆེན་པོ་དེའི་བཞེད་པ་དྲི་མ་མེད་པ་ཐུགས་སུ་ཆུད་པའི་སློབ་དཔོན་སེང་གེ་བཟང་པོའི་ཞབས་ཀྱིས་ཀྱང་། རྣལ་འབྱོར་ས་བཞིའི་རིམ་པས་དོན་དམ་པའི་རྒྱ་མཚོ་ལ་འཇུག་པར་གསུངས་སོ།

གཉིས་པ་དེའི་བཞེད་པ་ལ་ལོག་པར་རྟོག་པའི་མཐའ་བསལ་བ་ནི། གངས་ཅན་དུ་ཕྱིས་བྱོན་པ་དག་ན་རེ། ཞི་འཚོ་ཡབ་སྲས་ཀྱིས་རང་གི་མཚན་ཉིད་ཀྱིས་གྲུབ་པའི་ཆོས་ཞལ་གྱིས་བཞེས་པ་གཞིར་བྱས་པ་ལ། ཐ་སྙད་དུ་ཕྱི་རོལ་གྱི་དོན་མེད་ཅིང་། དོན
སྣང་གི་ཤེས་པ་ཡོད་པར་ཞལ་གྱིས་བཞེས་པ་ཡིན་ནོ། །ཞེས་ཟེར་བ་དེ་ཡང་ཆེན་པོ་དག་ལ་སྐྱར་བ་འདེབས་པ་ཡིན་ཏེ། སློབ་དཔོན་དེའི་བསྟན་བཅོས་ན་དེ་ལྟར་སྟོན་པའི་ལུང་ཚིག་མི་སྣང་བའི་ཕྱིར་དང་། ཕྱི་རོལ་གྱི་དོན་མེད་ལ་རྣམ་པར་ཤེས་པ་ཡོད་ཅེས་
གྲུབ་པའི་མཐར་བྱས་ན་ངོ་བོ་ཉིད་མེད་པར་སྨྲ་བའི་ལུགས་ཀྱི་བདེན་པ་གཉིས་ཀའི་འཇོག་མཚམས་ལས་ཉམས་པའི་ཕྱིར་དང་། རྒྱན་ལས། སེམས་ཙམ་ལ་བརྟེན་ནས་ཕྱི་རོལ་གྱི་དོན་ལ་མི་རྟོག་པར་གསུངས་པ་དེ་ཡང་། ངེས་དོན་གྱི་རྒྱ་མཚོ་ལ་འཇུག་
པའི་རྣལ་འབྱོར་གྱི་རིམ་པ་ཡིན་གྱི། གྲུབ་པའི་མཐའ་ནི་མ་ཡིན་ཏེ། གཞན་དུ་ན་སློབ་དཔོན་སེང་གེ་བཟང་པོས་ཀྱང་གཟུང་འཛིན་གཉིས་མེད་ཀྱི་ཤེས་པ་བདེན་གྲུབ་ཏུ་ཞལ་གྱིས་བཞེད་པར་འགྱུར་ཏེ། ཇི་སྐད་དུ། འགྲེལ་པ་དོན་གསལ་ལས། གཉིས་སུ་
མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་པའི་ངོ་བོ་ཡིན་ནོ། །སྙམ་དུ་ངེས་པར་བྱས་ནས་ཞེས་བཤད་པའི་ཕྱིར་རོ། །གཉིས་པ་གྲུབ་མཐའ་འོག་མའི་འཇུག་ཚུལ་ལ་མ་ལྟོས་པར་འཇིག་རྟེན་གྱི་གྲགས་པ་ཉིད་ནས་ངེས་དོན་གྱི་རྒྱ་མཚོར་འཇུག་པ་
ནི༑ བརྙེངས་བྲལ་ཟླ་བའི་ཞབས་ཀྱི་བཞེད་པ་ཡིན་ཏེ། ཇི་སྐད་དུ། འདིར་འབྱུང་ལུགས་ཀྱང་གཞན་ན་ནི། །མེད་ཅེས་མཁས་རྣམས་ངེས་པར་མཛོད། །ཅེས་ཀླུ་སྒྲུབ་ཞབས་ཀྱི་བཞེད་པའི་བདེན་པ་གཉིས་ཀྱི་སྟོན་ཚུལ་དེ་ནི་གྲུབ་མཐའ་འོག་མ་ལ་གྲགས་

༄༅། ། པའི་བསྟན་བཅོས་དག་ན་ཡོད་པ་མ་ཡིན་པར་བཞེད་པས་སོ། །སློབ་དཔོན་འདིའི་བཞེད་པས་ཀླུ་སྒྲུབ་ཀྱི་དགོངས་པ་མདོ་སྡེ་ས་བཅུ་པའི་དགོངས་པ་དང་སྦྱར་ནས་འཆད་པ་དེའི་ཚེ་བདེན་འཛིན་གྱི་སྤྲོས་པ་ཅིག་ཅར་དུ་གཅོད་པའི་
ཚུལ་འདི་བཞེད་པ་ཡིན་མོད། མདོ་སྡེ་ལང་ཀར་གཤེགས་པའི་དགོངས་པ་འཆད་པ་ན། ཐོག་མར་ཕྱི་རོལ་གྱི་དོན་བདེན་མེད་དུ་བསྒྲུབས་ནས། དེའི་འོག་ཏུ་ཤེས་པ་བདེན་མེད་དུ་བསྒྲུབས་པའི་རིམ་པ་མི་བཞེད་པ་མ་ཡིན་ཏེ། ཇི་སྐད་དུ། འཇུག་པ་
ལས༑ ཤེས་བྱ་མེད་ནཤེས་པ་བསལ་བ་ནི། །བདེ་བླག་རྙེད་ཅེས་སངས་རྒྱས་རྣམས་ཀྱིས་གསུངས། །ཞེས་དང་། ཤེས་བྱ་མེད་ན་ཤེས་པ་བཀག་འགྲུབ་པས། །དང་པོར་ཤེས་བྱ་དགག་པར་མཛད་པ་ཡིན། །ཞེས་གསུངས་སོ། །ཡེ་ཤེས་སྙིང་པོའི་
ཞབས་ཀྱིས་བདེན་གཉིས་ཀྱི་འགྲེལ་པར། གཞན་གྱི་དོན་དམ་བྱས་གང་ཡིན། །དེ་ནི་གཞན་གྱི་ཀུན་རྫོབ་འདོད། །ཅེས་སོགས་ཀྱི་མདོ་དྲངས་པ་དེའི་དགོངས་པ་འཆད་ཚུལ་ལ་ནི། སློབ་དཔོན་འདི་གཉིས་མི་འདྲ་བའི་ཁྱད་པར་ཅུང་ཟད་ཡོད་པ་མ་ཡིན་
༑ །ཇི་ལྟར་ཞེ་ན་མུ་སྟེགས་པ་རྣམས་ཀྱིས་འདོད་པས་བཏགས་པའི་བདག་རྟག་པ་ལྟ་བུ་དེ་ནི་དེའི་ལུགས་ཀྱི་དོན་དམ་ཡིན་ཀྱང་། འཇིག་རྟེན་ལ་གྲགས་པའི་ཀུན་རྫོབ་ཡིན་ལ། རྟེན་ཅིང་འབྲེལ་བར་འབྱུང་བ་སྣང་ཙམ་དེ་ནི་འཇིག་རྟེན་ལ་གྲགས་པའི་དོན་
དམ་ཡིན་ཀྱང་། འཕགས་པ་རྣམས་ཀྱི་ཀུན་རྫོབ་ཀྱི་བདེན་པ་ཡིན་ལ། འཕགས་པ་སློབ་པའི་རྗེས་ཀྱི་ཤེས་པས་ཐ་སྙད་བཏགས་པའི་ཆོས་རྣམས་ཀྱི་རང་བཞིན་སྟོང་པ་ཉིད་ཅེས་བྱ་བ་སྟེ་འཕགས་པ་སློབ་པའི་ཐ་སྙད་ཀྱིས་བཏགས་པའི་དོན་དམ་བདེན་པ་ཡིན་

ལ༑ དེ་ཉིད་ཡང་དག་པར་རྫོགས་པའི་སངས་རྒྱས་ཀྱི་ཀུན་རྫོབ་བདེན་པའོ། །དེའི་དོན་དམ་ནི་བརྗོད་དུ་ཡོད་པ་མ་ཡིན་ལ། བོང་བུའི་རྭ་བཞིན་དུ་མེད་པ་ཡང་མ་ཡིན་ཏེ། སོ་སོར་རང་གིས་རིག་པར་བྱ་བའི་ཡེ་ཤེས་ཀྱིས་རིག་པར་བྱ་བ་ཡིན་པས་སོ།
ཞེས་བཞེད་པའི་ཚུལ་འཇུག་འགྲེལ་ལས་རྒྱས་པར་བཤད་པ་ལས་ཤེས་སོ། །དེ་ལྟར་ན་བདག་ཉིད་ཆེན་པོ་འདིའི་བཞེད་པས། ཐ་སྙད་ལ་བརྟེན་ནས་དོན་དམ་པའི་བདེན་པ་ལ་འཇུག་པའི་ཚུལ་ནི་དེ་ཡིན་ནོ། །གཉིས་པ་སྐབས་དོན་སོ་སོར་དབྱེ་བ་ལ། དབུ་
མ་པའི་དབྱེ་བ་འཇོག་ཚུལ་ནི་གཉིས་ཏེ། གདུལ་བྱ་གཞན་དབུ་མའི་གྲུབ་མཐའ་ལ་འཁྲིད་ཚུལ་གྱི་དབྱེ་བ་དང་། ཁྲིད་ནས་དོན་དམ་པའི་བདེན་པ་གཏན་ལ་འབེབས་ཚུལ་གྱི་དབྱེ་བའོ། །དང་པོ་ལ། གྲུབ་མཐའ་གང་ལ་ཡང་བློ་ཁ་མ་ཕྱོགས་པ་དང་། ཕྱི་
རོལ་པའི་གྲུབ་མཐའ་སྨྲ་བ་དང་། རང་སྡེ་བྱེ་བྲག་ཏུ་སྨྲ་བ་མན་ཆད། དང་པོར་མདོ་སྡེ་པའི་རིགས་པ་ལ་བརྟེན་ནས་དབུ་མར་རིམ་གྱིས་འཁྲིད་པ་མདོ་སྡེ་སྤྱོད་པའི་དབུ་མ་པ་དང་། དང་པོར་མདོ་སེམས་གཉིས་ཀའི་གྲུབ་མཐའ་ལ་རིམ་གྱིས་དྲངས་ནས་
དབུ་མར་འཇུག་པ་རྣལ་འབྱོར་སྤྱོད་པའི་དབུ་མ་པ་དང་། དང་པོར་འཇིག་རྟེན་གྱི་གྲགས་པ་ཉིད་ནས་དབུ་མར་འཇུག་པ་འཇིག་རྟེན་གྲགས་སྡེ་སྤྱོད་པའི་དབུ་མ་པ་རྣམས་སོ། །དང་པོའི་མཚན་གཞི་ནི་སློབ་དཔོན་ལེགས་ལྡན་འབྱེད་དང་ཡེ་ཤེས་སྙིང་པོ་
སོགས་ཡིན་ཏེ། ཇི་སྐད་དུ། ཤེས་རབ་སྒྲོན་མ་ལས། དང་པོར་རྣམ་པར་རིག་པ་ཙམ་ཁས་བླངས་ནས། ཕྱིས་དེ་ཡོངས་སུ་གཏོང་བར་འདོད་ན་ཡང་། འདམ་རྫབ་ཀྱིས་སྦགས་ནས་འཁྲུ་བ་ལས། དང་པོ་ནས་མི་རེག་པར་ཐག་སྲིང་བ་བཟང་སྟེ། ཕྱི
1

།རོལ་གྱི་དོན་ངོ་བོ་ཉིད་མེད་པར་རྟོགས་པ་བཞིན་དུ། རྣམ་ཤེས་ཀྱང་བདག་མེད་པ་དང་སྐྱེ་བ་མེད་པར་བྱ་རུང་ངོ་། །ཞེས་གནས་སྐབས་སེམས་ཙམ་ལ་མི་བརྟེན་པ་དང་། ཕྱི་རོལ་གྱི་དོན་ཁས་བླངས་པ་དང་། དེའི་རྣམ་པ་༄༅།
ཅན་གྱི་བློ་ཞལ་གྱིས་བཞེས་པའི་ཕྱིར་རོ། །གཉིས་པའི་མཚན་གཞི་ནི་ཞི་འཚོ་ཡབ་སྲས་ཡིན་ཏེ། དབུ་མ་རྒྱན་ལས། རྒྱུ་དང་འབྲས་བུར་གྱུར་པ་ཡང་། །ཤེས་པ་འབའ་ཞིག་ཁོ་ན་སྟེ། །གང་གིས་གྲུབ་པ་གང་ཡིན་པ། །དེ་ནི་ཤེས་པར་གནས་པ་
ཡིན༑ །ཞེས་དང་། དེའི་ཤེས་བྱེད་དུ་ལང་ཀར་གཤེགས་པའི་མདོ་དྲངས་པ་ནི། འདི་ལ་སྐྱེ་བ་ཅི་ཡང་མེད། །འགག་པར་འགྱུར་བ་ཅི་ཡང་མེད། །སྐྱེ་བ་དང་ནི་འགག་པ་དག །ཤེས་པ་འབའ་ཞིག་ཁོ་ན་འོ། །ཞེས་དང་། རིགས་པ་དྲུག་ཅུ་པའི་ལུང་
ལྒ་
”དྲངས་པ་ནི། འབྱུང་བ་ཆེ་ལ་སོགས་བཤད་པ། །རྣམ་པར་ཤེས་སུ་ཡང་དག་འདུ། །དེ་ཤེས་པས་ནི་འབྲལ་འགྱུར་ན། །ལོག་པར་རྣམ་བརྟགས་མ་ཡིན་ནམ། །ཞེས་པའི་ལུང་ཁུངས་སུ་དྲངས་པས་སོ། །གསུམ་པའི་མཚན་གཞི་ནི་ཟླ་བའི་ཞབས་རྗེས་
འབྲང་དང་བཅས་པ་རྣམས་ཡིན་ཏེ། ཇི་སྐད་དུ། འདི་འབྱུང་ལུགས་ཀྱང་གཞན་ན་ནི། །མེད་ཅེས་མཁས་རྣམས་ངེས་པར་མཛོད། །ཅེས་གནས་སྐབས་སུ་གྲུབ་མཐའ་འོག་མ་གང་ལ་ཡང་མི་བརྟེན་པར་བཤད་པའི་ཕྱིར། ཟླ་བའི་ཞབས་ཀྱིས་
༈ ཀྱང་༑ ཤེས་པ་ལ་ཡུལ་གྱི་རྣམ་པ་སྣང་བ་མི་འགོག་མོད་ཀྱང་རྣམ་པ་སྣང་བ་ཕྱི་དོན་བདེན་མེད་དུ་སྒྲུབ་པའི་ཡན་ལག་ཏུ་བཤད། སྙིང་པོའི་ཞབས་སོགས་ཀྱིས་དེ་དེར་འཆད་ཅིང་། རྣམ་པ་ཀུན་རྫོབ་བདེན་པར་འཆད་ཀྱང་། མདོ་སྡེ་པ་འདོད་པའི་དོན་དམ་

བདེན་པ་དེ་ཀུན་རྫོབ་ཀྱི་བདེན་པར་བཞེད་པ་ཡིན་ཏེ། དེའི་ལུགས་ཀྱི་དོན་དམ་བདེན་པར་འཇོག་པ་ལ་བདེན་པར་གྲུབ་པ་ཞིག་དགོས་པའི་ཕྱིར་རོ། །དབྱེ་བའི་སྒོ་གཉིས་པ་ནི། :རང་རྒྱུད་པ་དང་ཐལ་འགྱུར་བ་ཞེས་བོད་རྣམས་ཀྱིས་ཐ་སྙད་བྱས་པ་རྣམས་
སོ༑ །འདི་ལ་ཐལ་རང་ཇི་ལྟར་གྱེས་པའི་ཚུལ་རྒྱས་པར་བཤད་པ་དང་། དེ་དག་གི་གྲུབ་མཐའི་ཁྱད་པར་ལ་གཞན་གྱིས་བརྟགས་པའི་མཐའ་དགག་པའོ། །དང་པོ་ལ། རང་གི་ལུགས་བཞག་པ་དང་། གཞན་གྱི་ལུགས་མི་འཐད་པར་བསྟན་པའོ།
༣ དང་པོ་ལ། ཐལ་རང་གི་སྲོལ་དང་པོ་གྱེས་མཚམས་ནི། བསྟན་བཅོས་ཀྱི་ཐོག་མར། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དག་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་གསུངས་
* པའི་དོན་འཆད་པ་ལ། ཐོག་མར་སློབ་དཔོན་གནས་བརྟན་བུདྡྷ་པཱ་ལི་ཏ་ནི། དམ་བཅའ་བཞི་པོ་དེའི་ལོགས་ཕྱོགས་ལ་གནོད་བྱེད་ཀྱི་ཐལ་འགྱུར་འཕེན་པར་བྱེད་ལ། ཕྱོགས་གཅིག་ལ་སྒྲུབ་བྱེད་འགོད་པར་མི་མཛད་དོ། །དེའི་རྗེས་སུ་སློབ་དཔོན་ལེགས་
ལྡན་འབྱེད་ཀྱིས་ནི། རྩ་བའི་གཏན་ཚིགས་རང་རྒྱུད་དུ་བཀོད་ནིས་དེའི་ཕྱོགས་ཆོས་ཀྱང་རང་རྒྱུད་ཀྱི་སྒོ་ནས་སྒྲུབ་པར་མཛད་ཅིང་། ལུགས་སྔ་མ་དེ་ལུང་དང་རིགས་པས་སུན་འབྱིན་པར་མཛད་ལ་རྩ་བའི་གཏན་ཚིགས་འགོད་དགོས་པ་ནི། འགྲེལ་པ་ག་
ལས་འཇིག་མེད་ལས་བཤད་དོ། །དེའི་འོག་ཏུ། འཇིགས་བྲལ་ཟླ་བ་གྲགས་པས། སངས་རྒྱས་བསྐྱངས་ལ་ལེགས་ལྡན་འབྱེད་ཀྱིས་བརྗོད་པའི་སྐྱོན་རྣམས་མི་འཇུག་པའི་ཚུལ་དང་། སློབ་དཔོན་ལེགས་ལྡན་འབྱེད་ཉིད་སྐྱོན་དང་བཅས་པའི་ཚུལ་རྒྱས་

༄༅། །པར་བརྗོད་ནས་ཐལ་འགྱུར་གྱི་ཤིང་རྟའི་སྲོལ་གསལ་བར་ཕྱེ་བ་ཡིན་ནོ། །དེ་དག་གི་ཚུལ་ཡང་ཇི་ལྟར་ཞེ་ན། འདི་ལ་སློབ་དཔོན་སངས་རྒྱས་བསྐྱངས་ཀྱི་ལུགས་དགོད། དེ་ལ་ལེགས་ལྡན་འབྱེད་ཀྱིས་སྐྱོན་བརྗོད་པའི་
ཚུལ༑ ཟླ་བས་དེ་ལ་སྐྱོན་སྤོང་ཇི་ལྟར་མཛད་པའོ། །དང་པོ་ནི། ཇི་སྐད་དུ། ཚིག་གསལ་ལས། སློབ་དཔོན་སངས་རྒྱས་བསྐྱངས་ཀྱིས་ཀྱང་། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་
དང་༑ ཤིན་དུ་ཐལ་བར་འགྱུར་བའི་ཕྱིར་རོ། །དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་དགོས་པ་མེད་དོ། །ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་གསུངས་སོ། །འགྲེལ་པ་འདིའི་དོན་ནི་དངོས་པོ་རྣམ་ཆོས་
བཅུ་དྲུག་
ཅན༑ སྐྱེ་བ་དོན་མེད་དུ་ཐལ། རང་གི་རྒྱུའི་དུས་སུ་གྲུབ་ཟིན་པའི་ཕྱིར། ཁྱབ་པ་མེད་ན། དེ་ཆོས་ཅན། སྐྱེ་བ་ཐུག་མེད་དུ་ཐལ། གྲུབ་ཟིན་སླར་ཡང་སྐྱེ་དགོས་པའི་ཕྱིར་ཞེས་པའོ། །གཉིས་པ་ནི། ཇི་སྐད་དུ། འདི་ལ་ཁ་ཅིག་གིས། དེ་ནི་རིགས་
པ་མ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར་དང་། གཞན་གྱིས་སྨྲས་པའི་ཉེས་པ་མ་བསལ་པའི་ཕྱིར་དང་། ཐལ་བར་འགྱུར་བའི་ཚིག་ཡིན་པའི་ཕྱིར། སྐབས་ཀྱི་དོན་ལས་བཟློག་པས་བསྒྲབ་པར་བྱ་བ་དང་དེའི་ཆོས་བཟློག་པའི་དོན་མངོན་
ཤྲཱྀ པས་དངོས་པོ་རྣམས་གཞན་ལས་སྐྱེ་བར་འགྱུར་བ་དང་། སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བ་དང་། སྐྱེ་བ་ཐུག་པ་ཡོད་པར་འགྱུར་བའི་ཕྱིར། གྲུབ་པའི་མཐའ་དང་འགལ་བར་འགྱུར་རོ། །ཞེས་སྐྱོན་སྨྲ་སྟེ་ཞེས་གསུངས་སོ། །འདིའི་དོན་

སངས་རྒྱས་བསྐྱངས་ཀྱིས་བདག་སྐྱེ་འགོག་པའི་རིགས་པ་དེ་ལྟར་བཤད་པ་དེ། སྔ་རྒོལ་གྱི་དབང་དུ་བྱས་ནས་སམ། ཕྱི་རྒོལ་གྱི་དབང་དུ་བྱས་པ་ཡིན། དང་པོ་ལྟར་ན། གནས་བརྟན་བུདྡྷ་པཱ་ལི་ཏ་ཆོས་ཅན། ཚར་བཅད་ཀྱི་གནས་ཡིན་
ཏེ༑ གྲངས་ཅན་དང་བདག་སྐྱེ་ཡོད་མེད་རྩོད་པ་བྱེད་པའི་ཚེ། རང་གི་དམ་བཅའ་སྒྲུབ་པར་བྱེད་པའི་གཏན་ཚིགས་དང་དཔེ་མ་བརྗོད་པའི་ཕྱིར་དང་། རྟགས་ཀྱི་ཚེར་མ་མ་ཕྱུང་བའི་ཕྱིར། འདིར་འབྱིན་རྒྱུའི་ཚེར་མ་ནི་གཉིས་ཏེ། འགལ་བ་དང་མ་གྲུབ་
པའོ། །དེ་ཡང་། བདག་ལ་སྐྱེ་བ་མེད་དེ་ཞེས་པའི་དོན་རྒྱུའི་དུས་སུ་འབྲས་བུ་མི་གསལ་བའི་ཚུལ་གྱིས་ཡོད་པ་སྐྱེ་བ་མེད་དེ་ཞེས་པའི་དོན་ནམ། དེར་དེ་མངོན་པར་གསལ་བའི་ཚུལ་གྱིས་གྲུབ་ཟིན་པ་སྐྱེ་བ་མེད་དེ་ཞེས་པའི་དོན་གང་ཡིན། དང་པོ་ལྟར་ན་
གཏན་ཚིགས་གང་བཀོད་ཀྱང་ཁྱབ་པ་འགལ་ལ། གཉིས་པ་ལྟར་ན་གྲུབ་ཟིན་བསྒྲུབས་པ་ཡིན་པས། ཕྱོགས་ཆོས་མ་གྲུབ་བོ། །ཞེས་ཟེར་བ་དེའོ། །དོན་འདི་དག་ཀྱང་ཇི་སྐད་དུ། བརྩོད་པའི་རིགས་པ་ལས། སྒྲུབ་པའི་ཡན་ལག་མི་བརྗོད་དང་། །
སྐྱོན་མི་བརྗོད་པ་གཉིས་པོ་དག །ཚར་བཅད་པ་ཡི་གནས་ཡིན་ཏེ། །ཞེས་གསུངས་པ་དང་ཡང་མཐུན་ནོ། །གཉིས་པ་ལྟར་ན། སློབ་དཔོན་སངས་རྒྱས་བསྐྱངས་ཀྱིས་ཀྱང་། ཕྱི་རྒོལ་དུ་ཁས་བླངས་ནས་སྔ་རྒོལ་གྲངས་ཅན་ལ་བདག་ལས་སྐྱེ་བ་འགོག་
བྱེད་དུ་འཕངས་པའི་ཐལ་འགྱུར་དེས་སྒྲབ་བྱེད་འཕེན་ནམ་མི་འཕེན། མི་འཕེན་ན་སློབ་དཔོན་སངས་རྒྱས་བསྐྱངས་ཆོས་ཅན། ཕྱི་རྒོལ་ཚར་བཅད་ཀྱི་གནས་ཡིན་པར་ཐལ། སྔ་རྒོལ་ལ་ཁོ་རང་གི་དམ་བཅའ་དེའི་ལོག་ཕྱོགས་རྟོགས་པའི་རྗེས་དཔག་ཚད་

༄༅། །མའི་རྟེན་དུ་གྱུར་པའི་ཚུལ་གསུམ་དྲན་ལམ་དུ་འཕེན་པར་ནུས་པའི་ཐལ་འགྱུར་བརྗོད་པའི་ནུས་པ་ཡོད་བཞིན་དུ་དེ་མ་བརྗོད་པའི་ཕྱིར། དཔེར་ན་སྔ་རྒོལ་གྲངས་ཅན་སྒྲ་རྟག་པར་ཁས་ལེན་པ་ལ། ཕྱིར་རྒོལ་སངས་རྒྱས་པས་
སྒྲུབ་བྱེད་ཡང་དག་འཕེན་པའི་ཐལ་འགྱུར་འཕེན་པའི་ནུས་པ་ཡོད་བཞིན་དུ་མ་འཕངས་ན་ཚར་བཅད་ཀྱི་གནས་ཡིན་པ་བཞིན་ནོ། །དང་པོ་ལྟར་ན་འགྲེལ་པའི་འགྱུར་འདི་ལྟར་བྱ་སྟེ། སྐབས་ཀྱི་དོན་ལས་བཟློག་པས་ན་བཟློག་པའི་དོན་ལ་རང་རྒྱུད་ཀྱིས་
བསྒྲུབ་པར་བྱ་བ་དང་དེའི་ཆོས་མངོན་པས་འདི་ལྟར་འགྱུར་ཏེ། དངོས་པོ་རྣམས་ཆོན་ཅན། སྐྱེ་བ་དོན་མེད་པ་དང་། ཐུག་པ་མེད་པར་ཐལ། བདག་ལ་སྐྱེ་བའི་ཕྱིར་ཞེས་འཕེན་དགོས་ལ། དེའི་བཟློག་དོན་ཁས་ལེན་ན། སྐྱེ་བ་དོན་ཡོད་དང་ཐུག་ཡོད་
6
ཁས་ལེན་དགོས་ལ། དེ་ཡང་ཁས་ལེན་ན། སློབ་དཔོན་སངས་རྒྱས་བསྐྱངས་ཆོས་ཅན། ཕྱི་རྒོལ་ཚར་བཅད་ཀྱི་གནས་ཡིན་པར་ཐལ། སྔ་རྒོལ་གྱི་དམ་བཅའ་སུན་འབྱིན་པའི་ཕྱིར་དུ་རྒོལ་བ་རང་གི་གྲུབ་མཐའ་དང་འགལ་བའི་སུན་འབྱིན་བརྗོད་པའི་£
ཕྱིར༑ རང་གི་གྲུབ་མཐའ་དང་ཇི་ལྟར་འགལ་སྙམ་ན། དངོས་པོ་རྣམས་མཐའ་བཞི་པོ་གང་ལས་སྐྱེ་ཞེས་དཔྱོད་པའི་རིགས་ངོར་དངོས་པོ་རྣམས་སྐྱེ་བར་ཁས་བླངས་པས། འོ་ན། དངོས་པོ་རྣམས་ཆོས་ཅན་གཞན་ལས་སྐྱེ་བར་ཐལ། དེ་ལྟར་དཔྱོད་
ཤྲཱྀ པའི་རིགས་ངོར་སྐྱེ་བ་གང་ཞིག དེའི་ཚེ་མཐའ་གཞན་གསུམ་གང་རུང་དུ་སྐྱེ་བར་ནི་མི་འདོད་པའི་ཕྱིར། དེ་ལྟར་ན། ཤུགས་ལ་གཞན་སྐྱེ་ཁས་བླངས་པས། རང་ཚིག་དངོས་ཤུགས་འགལ་བ་དང་། རིགས་ངོའི་སྐྱེ་བོ་ཁས་བླངས་པས། ཀླུ་སྒྲུབ་

ཞབས་ཀྱི་གྲུབ་མཐའ་དང་འགལ་བའི་ཕྱིར། ཁས་བླངས་སྔ་ཕྱི་འགལ་བ་ཡིན་ནོ། །གངས་ཅན་པ་ཕྱི་མ་དག་གི་བསམ་པ་ལ། སྐབས་འདིར་སྐྱེ་བ་དོན་བཅས་དང་ཐུགས་བཅས་སུ་ཁས་བླངས་པ་ལ་ཉེས་པ་ཅི་ཡང་མེད་དོ་སྙམ་དུ་སེམས་པ་དེ་དག
ནི༑ ཐལ་རང་གང་གི་ཡང་ཕྱོགས་སུ་མ་ཕྱིན་པ་ཡིན་ཏེ། མྱུ་གུ་ལྟ་བུ་དཔྱད་གཞིར་བཟུང་ནས་མཐའ་བཞི་པོ་གང་ལས་སྐྱེ་ཞེས་དཔྱོད་པ་དེའི་ཚེ། མྱུ་གུ་མི་སྐྱེ་བར་ཁས་ལེན་དགོས་པ་དེ་དབུ་མ་པ་ཀུན་གྱི་སྤྱི་ལུགས་ཡིན་པ་དེ་མ་ཤེས་པས་ནོངས་པའི་ཕྱིར་
❖ དང་༑ དེ་ལྟར་དཔྱོད་པའི་ཚེ་ཡང་མཐའ་བཞི་པོ་གང་ཡང་མ་ཡིན་པའི་སྐྱེ་བ་ཙམ་པོ་ཞིག་ཁས་ལེན་དགོས་པ་ཡིན་ན། མཐའ་ལྔ་པ་ཞིག་ཁས་བླངས་པར་སོང་བས་རྡོ་རྗེ་གཟེགས་མའི་གཏན་ཚིགས་ཀྱི་ཁྱབ་པ་འཁྲུལ་པར་འགྱུར་བའི་ཕྱིར་དང་། དེ་ལྟར་
དཔྱོད་པའི་ཚེ་སྐྱེ་བ་ཁས་བླངས་ན། རིགས་ངོའི་སྐྱེ་བ་མེད་ཅེས་ཟེར་བ་ཡང་ཚིག་ཙམ་དུ་ཟད་ཀྱི་དོན་གྱི་རྣམ་གཞག་ལ་གོ་བ་མ་ཆགས་པར་གསལ་བའི་ཕྱིར་རོ། །གསུམ་པ་ཟླ་བས་སྐྱོན་སྤོང་མཛད་པའི་ཚུལ་ལ་གཉིས་ཏེ། སངས་རྒྱས་བསྐྱངས་ལ་
ལེགས་ལྡན་འབྱེད་ཀྱིས་བརྗོད་པའི་སྐྱོན་རྣམས་མི་འཇུག་པའི་ཚུལ། ལེགས་ལྡན་འབྱེད་ཉིད་སྐབས་འདིར་རང་རྒྱུད་ཁས་ལེན་པ་ལ་དབུ་མའི་ལུགས་ལས་ཉམས་པའི་ཉེས་པ་རྣམས་རྒྱས་པར་བརྗོད་པའོ། །དང་པོ་ལ་དོན་ཚན་རྣམ་པ་བདུན་ཏེ། སློབ་དཔོན་
སངས་རྒྱས་བསྐྱངས་ཀྱིས་ཕྱི་རྒོལ་དུ་ཁས་བླངས་པའི་སྒྲུབ་བྱེད་འཕེན་པའི་ཐལ་འགྱུར་མི་བརྗོད་པའི་རྒྱུ་མཚན། སློབ་དཔོན་སངས་རྒྱས་བསྐྱངས་ཀྱིས་སྔ་རྒོལ་དུ་ཁས་བླངས་པའི་ཚེ་རང་རྒྱུད་ཀྱི་དམ་བཅའ་དང་། དེ་ལ་སྒྲུབ་བྱེད་མི་འགོད་པའི་ཚུལ་རྒྱས་

༄༅། །པར་བཤད། དེའི་རྒྱུ་མཚན་གྱིས་རང་རྒྱུད་ཀྱི་རྟགས་ཀྱི་ཚེར་མ་འབྱིན་མི་དགོས་པར་བསྟན། སློབ་དཔོན་དེས་ཕྱི་རྒོལ་དུ་ཁས་བླངས་པའི་ཚེ་སྔ་རྒོལ་རང་ལ་གྲགས་པའི་ཚུལ་གསུམ་འཕེན་པའི་ཐལ་འགྱུར་བརྗོད་མི་དགོས་
པའི་རྒྱུ་མཚན། སློབ་དཔོན་དེས་སྔར་རྒོལ་དུ་ཁས་བླངས་པའི་ཚེ་གཞན་ལ་གྲགས་ཀྱི་གཏན་ཚིགས་དང་དཔེ་རྒྱས་པར་བརྗོད་པའི་ཚུལ། དེའི་ཚེ་རྟགས་དང་དཔེའི་ཚེར་མ་མ་ཕྱུང་བའི་སྐྱོན་ཡང་མེད་པར་བསྟན་པ། སྤྱིར་ཐལ་འགྱུར་འཕེན་པའི་ཚེ་འགལ་
བ་བརྗོད་པའི་ཐལ་འགྱུར་ཁོ་ནས་ཆོག་པར་བསྟན་པ་རྣམས་སོ། །དང་པོ་ནི། གཏན་ཚིགས་དང་དཔེ་མ་བརྗོད་པའི་ཕྱིར་ཞེས་པ་རང་རྒྱུད་ཀྱི་དེ་མ་བརྗོད་པའི་ཕྱིར་ཟེར་བ་ཡིན་ནམ། གཞན་གྲགས་ཀྱི་དེ་མ་བརྗོད་པའི་ཕྱིར་ཞེས་ཟེར་བ་ཡིན། དང་པོ་ལྟར་ན་
བཅོ་བརྒྱད་
ནི༑ཕྱི་རྒོལ་དུ་ཁས་བླངས་ནས་གཞན་གྱི་དམ་བཅའ་འགོག་པའི་ཚེ་སྒྲུབ་བྱེད་འཕེན་པའི་ཐལ་འགྱུར་གྱི་སྒོ་ནས་དེ་མ་བརྗོད་པའི་ཕྱིར་ཟེར་བ་ཡིན་ནམ། སྔ་རྒོལ་དུ་ཁས་བླངས་ནས་རང་ལུགས་ཀྱི་དམ་བཅའ་སྒྲུབ་པའི་ཚུལ་གྱིས་དེ་མ་བརྗོད་པའི་ཕྱིར་ཟེར་
བ་ཡིན། དང་པོ་ལྟར་ན། ཕྱི་རྒོལ་དབུ་མ་པས་སྔར་རྒོལ་གྲངས་ཅན་གྱི་དམ་བཅའ་སུན་འབྱིན་པ་དེའི་ཚེ། སྔ་རྒོལ་གྱི་བདག་སྐྱེ་ཁས་ལེན་པའི་ལོག་རྟོག་བཟློག་པ་ཉིད་ཆེད་དུ་གཉེར་བྱ་ཡིན་གྱི། དེའི་རྒྱུད་ལ་བདག་སྐྱེ་མེད་པར་རྟོགས་པའི་རྗེས་དཔག་
ཎྞཱ སྐྱེས་པ་ཆེད་དུ་གཉེར་བྱ་མ་ཡིན། ལོག་རྟོག་བཟློག་པ་ལ་ནི། འགལ་བ་བརྗོད་པའི་ཐལ་འགྱུར་ཙམ་གྱིས་ཆོག་པ་ཡིན་གྱི། དེས་འཕངས་པའི་བཟློག་དོན་ལ་ནུས་པ་ལྷག་པོ་མེད་པའི་ཕྱིར་ཞེས་འཆད་པ་ནི། ཇི་སྐད་དུ། སྐྱོན་འདི་དག་ཐམས་ཅད་ནི་

རིགས་པ་མ་ཡིན་པར་ཁོ་བོ་ཅག་གིས་མཐོང་ངོ༌། །ཇི་ལྟར་ཞེ་ན། དེ་ལ་རེ་ཞིག་གཏན་ཚིགས་དང་དཔེ་མ་བརྗོད་པའི་ཕྱིར་ཞེས་སྨྲས་པ་གང་སྨྲས་པ་དེ་ནི་མི་རིགས་སོ། །ཅིའི་ཕྱིར་ཞེ་ན། གང་གི་ཕྱིར་བདག་ལས་ཤེས་ཟེར་བ་ན་ཡོད་པ་རྒྱུ་ཉིད་དུ་དེ་ཉིད་
སྐྱེའོ་ཞེས་སྨྲས་པ་ཡིན་ལ། ཡོད་པ་ནི་ཡང་སྐྱེ་བ་ལ་དགོས་པར་མ་མཐོང་ཞིང་། ཐུག་པ་མེད་པར་ཡང་མཐོང་ལ། ཁྱོད་ཀྱིས་སྐྱེས་པ་སླར་ཡང་སྐྱེ་བར་མི་འདོད་ཅིང་ཐུག་པ་མེད་པར་ཡང་མི་འདོད་དོ། །དེའི་ཕྱིར་ཁྱེད་ཅག་གི་རྩོད་པ་ནི་འཐད་པ་དང་བྲལ་
༣ བ་དང་། རང་གིས་ཁས་བླངས་པ་དང་འགལ་བ་ཡིན་ནོ་ཞེས་ཕ་རོལ་པོ་བདག་ལས་སྐྱེ་བར་འདོད་པ་ལ་འདྲི་བར་བྱེད་པ་ཡིན་ཏེ། གང་ལས་གཏན་ཚིགས་དང་དཔེ་བཀོད་པ་འབྲས་བུ་དང་བཅས་པ་འགྱུར་བ་འདི་དག་ཙམ་ཞིག་གིས་བརྩོད་པ་ན་ཅི་ཕ་རོལ་པོ་
ཁས་ལེན་པར་མི་བྱེད་དམ། འོན་ཏེ་ཕ་རོལ་པོ་རང་གིས་ཁས་བླངས་པ་དང་འགལ་བས་བརྩོད་པས་ཀྱང་མི་བཟློག་ན་ནི་གཏན་ཚིགས་དང་དཔེ་གཉིས་ཀྱིས་ཀྱང་བཟློག་པར་མི་འགྱུར་བ་ཉིད་དོ། །ཁོ་བོ་ཅག་ནི་སྨྱོན་པ་དང་ལྷན་ཅིག་ཏུ་རྩོད་པ་ཡང་མ་ཡིན་
ནོ༑ །ཞེས་གསུངས་སོ། །དེ་དག་གི་ངག་དོན། སློབ་དཔོན་སངས་རྒྱས་བསྐྱངས་ཆོས་ཅན། ཁྱོད་ཀྱིས་ཕྱི་རྒོལ་དུ་ཁས་བླངས་ནས་བདག་སྐྱེ་འགོག་པ་དེའི་ཚེ། བཟློག་དོན་འཕེན་པའི་ཐལ་འགྱུར་འཕེན་རིགས་པ་ལ། དེ་མ་འཕངས་པའི་རྒྱུ་མཚན་
གྱིས་ཚར་བཅད་ཀྱི་གནས་སུ་སོང་བ་མ་ཡིན་ཏེ། དེའི་ཚེ་ཁྱོད་བདག་སྐྱེ་འགོག་པའི་རྒོལ་བ་ཡིན་གྱི། བདག་ལས་སྐྱེ་མེད་སྒྲུབ་པའི་རྒོལ་བ་མ་ཡིན་པའི་ཕྱིར་ཞེས་པའོ། །འདི་ལ་འཕྲོས་པའི་དོན་ནི་འོག་ནས་འབྱུང་ལ། དེ་ཡང་བདག་ལས་སྐྱེ་བ་བཀག་

༄༅། །ཙམ་རྟོགས་པའི་ངེས་ཤེས་མ་སྐྱེས་པར། དེ་ལས་སྐྱེས་བར་འཛིན་པའི་ལོག་རྟོག་བཟློག་པ་ནི་མ་ཡིན་གྱི། བདག་ལས་སྐྱེ་བ་ཚད་མས་མ་དམིགས་པའི་རྟགས་ཀྱིས་དེ་ལས་སྐྱེ་བར་འཛིན་པའི་ལོག་རྟོག་འགོག་པ་ཡིན་ནོ།
གཉིས་པ་ལྟར་ན། སློབ་དཔོན་སངས་རྒྱས་བསྐྱངས་ཀྱིས་སྔ་རྒོལ་དུ་ཁས་བླངས་པ་དེའི་ཚེ། དངོས་པོ་རྣམས་བདག་ལས་སྐྱེ་མེད་དུ་སྒྲུབ་པ་ལ། རང་རྒྱུད་ཀྱི་གཏན་ཚིགས་དང་དཔེ་མ་བརྗོད་པའི་རྒྱུ་མཚན་གྱིས་སློབ་དཔོན་ཚར་བཅད་ཀྱི་གནས་སུ་འགྱུར་
བ་མ་ཡིན་ཏེ། གནས་ཚུལ་སེམས་པ་ལ་ཞུགས་པ་དེའི་ཚེ་ཡོད་མེད་ལ་སོགས་པའི་སྤྲོས་པའི་མཐའ་གང་ཡང་ཁས་ལེན་པར་མི་རིགས་པའི་ཕྱིར། ཞེས་འཆད་པ་ཡིན་ཏེ། ཇི་སྐད་དུ། དེའི་ཕྱིར། སློབ་དཔོན་ནི་གནས་མ་ཡིན་པར་ཡང་རྗེས་སུ་དཔག་པ་
བཅུ་དགུ་66�
ཚང་བར་བྱེད་པ་ན་བདག་ཉིད་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་ཉིད་ཡིན་ནོ། །དབུ་མ་པ་ཡིན་ན་ནི་རང་གི་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་མ་ཡིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར་རོ། །དེ་སྐད་དུ་
ཡང་༑ འཕགས་པ་ལྷས། ཡོད་དང་མེད་དང་ཡོད་མེད་ཅེས། །ཕྱོགས་ནི་གང་ལའང་ཡོད་ཡིན་པ། །དེ་ལ་ཡུན་ནི་རིང་པོ་ནའང་། །ཀླན་ཀ་བརྗོད་པ་ནུས་མ་ཡིན། །ཞེས་བཤད་དོ། །བརྩོད་པ་བཟློག་པ་ལས་ཀྱང་། གལ་ཏེ་ངས་དམ་བཅའ་འགའ་
ཎྜཱ ཡོད༑ །དེས་ན་ང་ལ་སྐྱོན་དེ་ཡོད། །ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། །གལ་ཏེ་མངོན་སུམ་ལ་སོགས་པའི། །དོན་གྱིས་འགའ་ཞིག་དམིགས་ན་ནི། །སྒྲུབ་པའམ་བཟློག་པར་བྱ་ན་དེ། །མེད་ཕྱིར་ང་ལ་ཀླན་ཀ་མེད། །ཅེས་

གསུངས་སོ། །གཉིས་པ་དེའི་རྒྱུ་མཚན་གྱིས་ཚེར་མ་འབྱིན་མི་དགོས་པར་བསྟན་པ་ནི། དངོས་པོ་རྣམས་བདག་ལ་སྐྱེ་མེད་དུ་སྒྲུབ་པའི་རང་རྒྱུད་ཀྱི་གཏན་ཚིགས་ལ་འགལ་བ་དང་མ་གྲུབ་པའི་སྐྱོན་སློབ་དཔོན་སངས་རྒྱས་བསྐྱངས་ཀྱིས་སེལ་དགོས་པ་
ལས་མ་བསལ་པའི་རྒྱུ་མཚན་གྱིས་སློབ་དཔོན་ཚར་བཅད་ཀྱི་གནས་སུ་འོས་པ་མ་ཡིན་ཏེ། གནས་ཚུལ་སེམས་པ་ལ་ཞུགས་པ་དེའི་ཚེ་རང་རྒྱུད་ཀྱི་གཏན་ཚིགས་འགོད་པ་དབུ་མ་པའི་ལུགས་མ་ཡིན་པའི་ཕྱིར། ཞེས་འཆད་པ་ནི། གང་གི་ཚེ་དེ་ལྟར་དབུ་
གི་རྒྱུད་ཀྱིས་རྗེས་སུ་དཔག་པ་མི་བརྗོད་པ་ཉིད་ཡིན་པ་དེའི་ཚེ། གང་ལ་གྲངས་ཅན་པ་དག་གིས་དམ་བཅའ་བའི་དོན་ནི་གང་ཡིན། ཅི་བདག་ལས་ཞེས་བྱ་བ་འབྲས་བུའི་བདག་ཉིད་ལས་སམ། འོན་ཏེ་རྒྱུའི་བདག་ཉིད་ལས་ཡིན་དྲང་། དེ་
ལས་ཅིར་འགྱུར་གལ་ཏེ་འབྲས་བུའི་བདག་ཉིད་ལས་ཡིན་ན་ནི་གྲུབ་པ་ལ་སྒྲུབ་པ་ཡིན་ལ། རྒྱུའི་བདག་ཉིད་ལས་ཡིན་ན་ནི་འགལ་བའི་དོན་ཉིད་ཡིན་པར་འགྱུར་ཏེ། སྐྱེ་བ་དང་ལྡན་པ་ཐམས་ཅད་ནི་རྒྱུའི་བདག་ཉིད་དུ་ཡོད་པ་ཁོ་ནར་སྐྱེ་བའི་ཕྱིར། ཞེས་བྱ་
བ་གང་ལ་གྲངས་ཅན་དག་གིས་ཕྱིར་བཟློག་པར་བྱེད་པར་འགྱུར་བ་ནང་གི་སྐྱེ་མཆེད་རྣམས་བདག་ལས་སྐྱེ་བ་མེད་དེ་ཞེས་བྱ་བའི་རང་རྒྱུད་ཀྱི་དམ་བཅའ་བ་ག་ལ་ཡོད། ཁོ་བོ་ཅག་ལ་ནི་གང་ཞིག་གྲུབ་པ་ལ་སྒྲབ་པ་ཉིད་དམ། འགལ་བའི་དོན་ཉིད་དུ་འགྱུར་
ཞིང་༑ གྲུབ་པ་ལ་སྒྲུབ་པ་ཉིད་གང་ཡིན་པ་དང་། འགལ་བའི་དོན་ཉིད་གང་ཡིན་པ་སྤང་བར་བྱ་བའི་ཕྱིར་འབད་པ་བྱེད་པར་འགྱུར་བ་ཡོད་པའི་ཕྱིར། ཞེས་བྱ་བའི་གཏན་ཚིགས་ཀྱང་ག་ལ་ཡོད། དེའི་ཕྱིར་གཞན་གྱིས་སྨྲས་པའི་ཉེས་པར་ཐལ་བར་འགྱུར་

༄༅། །བ་ཉིད་ཀྱི་ཕྱིར། སློབ་དཔོན་སངས་རྒྱས་བསྐྱངས་ཀྱིས་དེའི་ལན་བརྗོད་པར་བྱ་བ་ཡིན་ནོ། །ཞེས་གསུངས་སོ། །གལ་ཏེ་བརྟག་པ་གཉིས་པ་ལྟར་ན་གཞན་གྲགས་ཀྱི་གཏན་ཚིགས་དང་དཔེ་བརྗོད་པར་རིགས་པ་ལ་མ་བརྗོད་
པའི་ཕྱིར། ཞེས་རྒོལ་བ་ཚར་བཅད་ཀྱི་གནས་སོ་ཞེས་ཟེར་བ་ཡིན་ན། འོ་ན་སློབ་དཔོན་སངས་རྒྱས་བསྐྱངས་ཀྱིས་ཕྱི་རྒོལ་དུ་ཁས་བླངས་ནས་སྔ་རྒོལ་གྲངས་ཅན་གྱི་ལོག་རྟོག་བཟློག་པ་གཙོ་བོར་བྱེད་པ་དེའི་ཚེ། དེ་མ་བརྗོད་པས་དེར་འགྱུར་ཟེར་བ་ཡིན་
ནམ༑ སློབ་དཔོན་དེ་སྔ་རྒོལ་དུ་ཁས་བླངས་ནས། ཕྱི་རྒོལ་གྲངས་ཅན་གྱི་རྒྱུད་ལ་ཚད་མ་སྐྱེད་པ་གཙོ་བོར་བྱེད་པ་དེའི་ཚེ། དེ་མ་བརྗོད་པས་དེར་འགྱུར་བ་ཡིན་ཞེས་ཟེར་བ་ཡིན། དང་པོ་ལྟར་ན། སློབ་དཔོན་སངས་རྒྱས་བསྐྱངས་ཆོས་ཅན། ཁྱོད་
ཀྱིས་སྔ་རྒོལ་གྲངས་ཅན་སུན་འབྱིན་པའི་ཚེ། གཞན་གྲགས་ཀྱི་གཏན་ཚིགས་ཡང་དག་གིས་སྔ་རྒོལ་གྱི་རྒྱུད་ལ་ཚད་མ་ངེས་པར་སྐྱེ་དགོས་པ་ལས། དེ་མ་སྐྱེས་པའི་རྒྱུ་མཚན་གྱིས་ཚར་བཅད་ཀྱི་གནས་སུ་སོང་བ་མ་ཡིན་ཏེ། སྔ་རྒོལ་དུ་ཁས་བླངས་ནས་
རང་གི་དམ་བཅའ་སྒྲུབ་པའི་གཏན་ཚིགས་མ་བཀོད་ན། ཚར་བཅད་ཀྱི་གནས་ཡིན་ཀྱང་། ཁྱོད་ཀྱིས་ནི་ཕྱི་རྒོལ་དུ་ཁས་བླངས་ནས། སྔ་རྒོལ་གྱི་དམ་བཅའ་སྒྲབ་པའི་ནུས་པ་བཅོམ་པས་ཕྱི་རྒོལ་སྐྱོན་མེད་ཁོ་ན་ཡིན་པའི་ཕྱིར། ཞེས་སྟོན་པ་ནི་ཇི་སྐད་
ཤཱདུ༑ གཞན་གྱི་དམ་བཅའ་བ་ལ་རང་གི་རྗེས་སུ་དཔག་པས་འགལ་བ་བརྗོད་པ་ནི་བྱ་དགོས་པས། རང་ཉིད་ལ་ཕྱོགས་དང་གཏན་ཚིགས་དང་དཔེའི་སྐྱོན་དང་བྲལ་བ་དག་ཡོད་པར་བྱ་དགོས་སོ། །དེའི་ཕྱིར་དེ་མ་བརྗོད་པའི་ཕྱིར་དང་། དེའི་ཉེས་པ་མ་

བསལ་བའི་ཕྱིར། ཉེས་པ་དེ་ཉིད་དུ་འགྱུར་རོ་སྙམ་ན་བཤད་པར་བྱ་སྟེ། དེ་ནི་དེ་ལྟར་མ་ཡིན་ནོ། །ཅིའི་ཕྱིར་ཞེ་ན། གང་གི་ཕྱིར་དོན་གང་ཞིག་གང་གིས་དམ་བཅས་པ་དེ་ནི། རང་ཉིད་ཀྱིས་ངེས་པ་བཞིན་དུ་གཞན་དག་ལ་ངེས་པ་སྐྱེད་པར་འདོད་
ནས༑ དོན་འདི་འཐད་པ་གང་གི་སྒོ་ནས་ཁོང་དུ་ཆུད་པའི་འཐད་པ་དེ་ཉིད་གཞན་ལ་བསྙད་པར་བྱ་དགོས་སོ། །དེའི་ཕྱིར་རང་གི་ཁས་བླངས་པའི་དམ་བཅས་པའི་དོན་གྱིས་སྒྲུབ་པར་བྱེད་པ་དེ་ནི་ཕ་རོལ་པོ་ཁོ་ནས་ཉེ་བར་དགོད་པར་བྱ་བ་གང་ཡིན་པ་འདི་ནི་
རེ་ཤིག་ལུགས་ཡིན་ན། འདི་ནི་གཞན་ལ་གཏན་ཚིགས་ཀྱང་མ་ཡིན་ནོ། །དཔེ་མེད་པའི་ཕྱིར་རང་གི་དམ་བཅའ་བའི་དོན་སྒྲབ་པར་བྱེད་པ་ནི་རང་ཁས་འཆེས་པའི་རྗེས་སུ་འབྲངས་པ་འབའ་ཞིག་ཉེ་བར་བཀོད་པ་ཡིན་ནོ། །དེའི་ཕྱིར་འཐད་པ་དང་བྲལ་བའི་
ཕྱོགས་ཁས་ལེན་པ་འདི་ནི། བདག་ཉིད་ཁོ་ན་ལ་སླུ་བར་བྱེད་པས་གཞན་ལ་ངེས་པ་སྐྱེད་པར་མི་ནུས་སོ་ཞེས་བྱ་བར་གང་རང་གིས་དམ་བཅའ་བའི་དོན་གྱི་སྒྲུབ་པར་བྱེད་པ་ལ་ནུས་པ་མེད་པ་འདི་ཉིད་འདི་ཡི་སུན་འབྱིན་པ་ཆེས་གསལ་པོ་ཡིན་ཏེ། འདིར་
རྗེས་སུ་དཔག་པས་གནོད་པ་བརྗོད་པ་ལ་དགོས་པ་ཙི་ཞིག་ཡོད་ཅེས་གསུངས་སོ། །འདིར་གྲངས་ཅན་གྱི་བདག་སྐྱེ་སྒྲུབ་པ་ལ་སྒྲུབ་བྱེད་ཅི་འདྲ་ཞིག་བཀོད་མི་གསལ་ཡང་། མཁས་པའི་དབང་པོ་ཀ་མ་ལཱ་ཤཱི་ལས་དེའི་འདོད་པ་འདི་ལྟར་བླངས་ནས་བཤད་
དེ༑ སྦྱོར་བ་ནི་གང་མེད་པ་དེ་ནི་གང་གིས་ཀྱང་བྱ་བ་མ་ཡིན་ཏེ། ནམ་མཁའི་པདྨོ་བཞིན་ནོ། །གཞན་གྱི་ལུགས་ཀྱིས་ཀྱང་། འབྲས་བུ་ནི་སྐྱེས་པ་ལས་སྔར་ཡོད་པ་མ་ཡིན་ནོ། །ཞེས་བྱ་བ་འདི་ནི་ཁྱབ་པར་བྱ་བ་འགལ་བ་དམིགས་པའི་ཐལ་བར་འགྱུར་

༄༅། །བའོ། །དེ་ལྟ་ཡང་མ་ཡིན་ཏེ། གང་གི་ཕྱིར་ཏིལ་ལ་སོགས་པས་ཏིལ་མར་ལ་སོགས་པའི་འབྲས་བུ་གང་ཞིག་བྱེད་དེ། དེའི་ཕྱིར་སྔར་ཡང་ཡོད་དོ་ཞེས་བྱ་བར་གྲུབ་བོ། ཞེས་བྱ་བ་ལ་སོགས་པའི་གྲངས་ཅན་འདོད་པའི་
གཏན་ཚིགས་རྣམ་པ་ལྔ་གསུངས་སོ། །འདིར་ཡང་དེ་དག་ལ་དགོངས་ནས་གཏན་ཚིགས་མ་ཡིན་པ་དང་དཔེ་མེད་པར་གསུངས་སོ། །གཉིས་པ་ལྟར་ཡིན་ནོ་ཞེ་ན། སློབ་དཔོན་སངས་རྒྱས་བསྐྱངས་ཆོས་ཅན། སྔ་རྒོལ་དུ་ཁས་བླངས་ནས་ཕྱི་རྒོལ་
གྲངས་ཅན་གྱི་རྒྱུད་ལ་བདག་ལས་སྐྱེ་བ་བཀག་ཙམ་རྟོགས་པའི་ཚད་མ་སྐྱེས་པ་གཙོ་བོར་བྱེད་པ་དེའི་ཚེ། གཞན་ལ་གྲགས་ཀྱི་གཏན་ཚིགས་དང་དཔེ་མ་བརྗོད་པའི་རྒྱུ་མཚན་གྱིས་སྔ་རྒོལ་ཚར་བཅད་ཀྱི་གནས་སུ་སོང་བ་མ་ཡིན་ཏེ། ཁྱོད་ཀྱིས་དེའི་ཚེ་
གཞན་ལ་གྲགས་ཀྱི་གཏན་ཚིགས་དང་དཔེ་སྐྱོན་མེད་ངེས་པར་བརྗོད་པའི་ཕྱིར། ཇི་ལྟར་བརྗོད་ན། དངོས་པོ་རྣམས་ཆོས་ཅན། བདག་ལས་སྐྱེ་བ་མེད་དེ། རང་གི་བདག་ཉིད་དུ་ཡོད་པའི་ཕྱིར། དཔེར་ན་མངོན་གསལ་གྱི་བུམ་པ་བཞིན་ནོ། །མངོན་
གསལ་གྱི་བུམ་པ་རང་གི་བདག་ཉིད་དུ་ཡོད་པས་ཡང་སྐྱེ་བ་ལ་དགོས་པ་མེད་པ་དེ་བཞིན་དུ། འཇིམ་གོང་གི་གནས་སྐབས་ཀྱི་བུམ་པ་ཡང་རང་གི་བདག་ཉིད་དུ་ཡོད་པའི་ཕྱིར་ཡང་སྐྱེ་བ་ལ་དགོས་པ་མེད་དོ། །ཞེས་བྱ་བའི་ངག་ཡན་ལག་ལྔ་དང་ལྡན་པ་
ཞིག སློབ་དཔོན་སངས་རྒྱས་བསྐྱངས་ཀྱིས་གྲངས་ཅན་ལ་ངེས་པར་བརྗོད་པའི་ངག་གསལ་པོ་སངས་རྒྱས་བསྐྱངས་ཀྱི་འགྲེལ་ཚིག་འདི་ཉིད་ལ་སྣང་བའི་ཕྱིར། ཞེས་འཆད་པ་ནི།ཅི་སྟེ་ཡང་རང་གི་རྗེས་སུ་དཔག་པས་འགལ་བ་གདོན་མི་ཟ་བར་བརྗོད་

པར་བྱ་བ་ཡིན་ནོ་ཞེ་ན། དེ་ཡང་སློང་དཔོན་སངས་རྒྱས་བསྐྱངས་ཀྱིས་བརྗོད་པ་ཉིད་ཡིན་ནོ། །ཇི་ལྟར་ཞེ་ན། དེས་ནི་འདི་སྐད་དུ་བཤད་པ་ཡིན་ཏེ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་
དང་༑ ཞེས་བཤད་པའི་ཕྱིར་རོ། །ཞེས་པ་ནས། དེ་ལ་རང་གི་བདག་ཉིད་དུ་ཡོད་པ་ཞེས་བྱ་བ་འདིས་ནི་གཏན་ཚིགས་འཛིན་པ་ཡིན་ནོ། །སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་ཞེས་བྱ་བ་འདིས་ནི་སྒྲུབ་བྱའི་ཆོས་འཛིན་པ་ཡིན་ནོ། །རང་གི་བདག་
ཉིད་དུ་ཡོད་པ་དག་ལ་ནི་ཡང་སྐྱེ་བ་དགོས་པ་མེད་དོ་ཞེས་བྱ་བ་འདི་ནི། ཆོས་མཐུན་པའི་དཔེ་གཞན་ལ་རབ་ཏུ་གྲགས་པ་བསྒྲུབ་པར་བྱ་བ་དང་སྒྲུབ་པར་བྱེད་པའི་ཆོས་དང་ལྡན་པ་ཉེ་བར་བཟུང་བ་ཡིན་ནོ། །དེ་ལ་ཇི་ལྟར། སྒྲ་མི་རྟག་སྟེ་བྱས་པ་མི་རྟག་པའི
ཨཱི ཕྱིར༑ བྱས་པ་ནི་མི་རྟག་པར་མཐོང་སྟེ། དཔེར་ན་བུམ་པ་བཞིན་ནོ། །དེ་བཞིན་དུ་སྒྲ་ཡང་བྱས་པ་ཡིན་ཏེ། དེའི་ཕྱིར་བྱས་པ་ཉིད་ཀྱི་ཕྱིར་མི་རྟག་པ་ཡིན་ནོ། །ཞེས་འདིར་ཉེ་བར་སྦྱར་བས་གསལ་བར་བྱས་པའི་བྱས་པ་གཏན་ཚིགས་ཡིན་པ་དེ་བཞིན་
དུ༑ འདིར་ཡང་དངོས་པོ་རྣམས་བདག་ལས་སྐྱེ་བ་མེད་དེ། རང་གི་བདག་ཉིད་དུ་ཡོད་པ་ལ་ཡང་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་རོ། །ཞེས་པ་ནས། གཏན་ཚིགས་དང་དཔེ་མ་བརྗོད་པའི་ཕྱིར་ཞེས་ཅི་སྟེ་རྗོད་པར་བྱེད་ཅེས་བྱ་བའི་བར་གསུངས་
སོ༑ །དེ་ཡང་འགྲེལ་པ་འདིར་བསྒྲུབ་པར་བྱ་བའི་ཆོས་ཞེས་པ་ནི། གཏན་ཚིགས་ལ་འཆད་པ་ཡིན་ཏེ། གཞན་དུ་བཤད་ན་འབྲེལ་པ་མེད་པའི་ཕྱིར། དེ་ལྟ་ན་ཡང་། གཏན་ཚིགས་འཛིན་པ་ཡིན་ནོ་ཞེས་པ་དང་མི་ཟློས་ཏེ། དཔེའི་གནས་སྐབས་སུ་བྱས་

།པ་ཉིད་ཀྱི་ཕྱིར་ཞེས་པའི་གཏན་ཚིགས་དང་། བྱས་པ་མི་རྟག་པའི་ཕྱིར་ཞེས་པའི་གཏན་ཚིགས་གཉིས་འཆད་པ་བཞིན་དུ་དོན་གྱི་སྐབས་སུའང་། རང་གི་བདག་ཉིད་དུ་ཡོད་པའི་ཕྱིར་ཞེས་པ་དང་། རང་གི་བདག་ཉིད་དུ་ཡོད་༄༅།
པ་ལ་ཡང་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་ཞེས་པའི་གཏན་ཚིགས་གཉིས་སྣང་བས་སོ། །དེ་བས་ན་བསྒྲབ་བྱའི་ཆོས་དངོས་ནི། བདག་ལས་སྐྱེ་བ་མེད་དེ་ཞེས་བྱ་བ་དེ་ཉིད་དོ། །གཏན་ཚིགས་གཉིས་འབྱུང་བའི་རྒྱུ་མཚན་ཡང་། ཡན་ལག་ལྔའི་
ནང་ནས། གཉིས་པ་གཏན་ཚིགས་ཀྱི་ཡན་ལག་དང་ལྔ་པ་འཇུག་སྡུད་ཀྱི་ཡན་ལག་གཉིས་ཀ་ལ་གཏན་ཚིགས་འགོད་ལུགས་མི་འདྲ་བ་རེ་རེ་སྣང་བས་སོ། །དེ་ལྟར་བཤད་པ་ན། ལེགས་ལྡན་དང་ཟླ་བའི་ཞབས་གཉིས་ཀས་གཏན་ཚིགས་ཀྱི་ཚིག ཡན་
ལག་ལྔ་ལྡན་དུ་བཞེད་པར་འདྲ་ལ། ལེགས་ལྡན་གྱིས་ནི། དོན་དམ་ལ་དཔྱོད་པའི་སྐབས་སུ་ཡང་། སྒྲུབ་པའི་ངག་ཡན་ལག་ལྔ་ལྡན་དུ་བཞེད་ལ། ཟླ་བའི་ཞབས་ཀྱིས་ནི་དོན་དམ་ལ་དཔྱོད་པའི་སྐབས་སུ་གཞན་གྲགས་སུ་བཞེད་ཀྱི་བསྒྲུབ་བྱ་སྒྲུབ་པའི་
ངག་ཏུ་མི་བཞེད་ལ། སྒྲ་མི་རྟག་པར་སྒྲུབ་པ་ལྟ་བུ་ཐ་སྙད་ཀྱི་བདེན་པ་ཞལ་གྱིས་བཞེས་པའི་ཚེ་སྒྲུབ་པའི་ངག་ཏུ་བཞེད་པར་སྣང་ངོ་། །ལེགས་ལྡན་གྱིས་ཡང་ཉེར་སྦྱོར་དང་འཇུག་སྡུད་ཀྱི་ཡན་ལག་གཉིས་སྒྲུབ་ངག་འགོད་པའི་ཚེ་ཉེ་བར་སྦྱར་དགོས་
4 ཀྱང་༑ གཉིས་པོ་དེ་དམ་བཅའི་ཡན་ལག་དང་། གཏན་ཚིགས་ཀྱི་ཡན་ལག་གཉིས་ལས་གཞན་མ་ཡིན་པའི་ཚུལ་ཤེས་རབ་སྒྲོན་མ་ལས་གསལ་བར་གསུངས་སོ། །སྐབས་འདིར་སངས་རྒྱས་བསྐྱངས་ཀྱི་འགྲེལ་པའི་དགོངས་པ་ཟླ་བའི་ཞབས་ཀྱིས་

གཞན་ལ་གྲགས་ཀྱི་གཏན་ཚིགས་སྦྱོར་ཚུལ་རྣམ་པར་བཤད་པ་ན། མདོར་བསྟན་དང་། རྒྱས་བཤད་གཉིས་ཀྱི་སྒོ་ནས་འཆད་ལ། དེ་ཡང་མདོར་བསྟན་དུ་དམ་བཅའ་དང་གཏན་ཚིགས་ཀྱི་ཡན་ལག་བསྟན། རྒྱས་བཤད་དུ་དཔེ་དང་ཉེར་སྦྱོར་གྱི་ཡན་
ལག་བསྟན་པར་གསུངས་པ་ཡིན་གྱི། ཕྱི་རབས་པ་གཞན་དག་འདོད་པ་ལྟར། མདོར་བསྟན་དུ་སྐྱེ་བ་དོན་མེད་དུ་ཐལ་བ་འཕངས། རྒྱས་བཤད་དུ་སླར་ཡང་ཞེས་པའི་ཁྱད་པར་སྦྱར་ནས་སྐྱེ་བ་དོན་མེད་དུ་ཐལ་བ་འཕངས་པ་ཡིན་ནོ་ཞས་ཟེར་བ་ནི། རང་
གི་འདོད་པ་སྒྲིག་པའི་ཕྱིར་དུ་འཕོངས་པའི་གཏམ་སྨྲས་པ་ཡིན་གྱི། ཟླ་བའི་དགོངས་པ་མ་ཡིན་ཏེ།ཟླ་བས་ནི་སླར་ཡང་ཞེས་པའི་སྒྲ་མཐུན་དཔེ་ལ་སྦྱར་བ་ཡིན་གྱི་ཐལ་ཆོས་དང་བཟློག་དོན་གྱི་གཏན་ཚིགས་ལ་སྦྱར་བ་མི་སྣང་བའི་ཕྱིར་རོ། །དེ་ནས་གཞན་
གྲགས་ཀྱི་གཏན་ཚིགས་ལ་གཞན་གྱིས་སྨྲས་པའི་ཉེས་པ་མ་བསལ་བའི་སྐྱོན་ཡང་མེད་པར་སྟོན་པ་ནི། ཇི་སྐད་དུ། གཏན་ཚིགས་དང་དཔེ་མ་བརྗོད་པ་མ་ཡིན་པ་འབའ་ཞིག་ཏུ་མ་ཟད་ཀྱི་གཞན་གྱིས་སྨྲས་པའི་ཉེས་པ་མ་བསལ་བ་ཡང་མ་ཡིན་ནོ། །ཞེས་
པ་ནས། དེའི་ཕྱིར་སུན་འབྱིན་པ་འདི་དག་ནི་འབྲེལ་པ་མེད་པ་ཉིད་དོ། །ཞེས་བྱ་བའི་བར་གསུངས་སོ། །དེའི་དོན་ནི། བཤད་མ་ཐག་པའི་གཞན་གྲགས་ཀྱི་གཏན་ཚིགས་དེ་ལ། གྲུབ་ཟིན་བསྒྲུབས་པའི་སྒོ་ནས་མ་གྲུབ་པའི་སྐྱོན་ཡོད་པ་མ་ཡིན་
ཏེ༑ གྲངས་ཅན་གྱི་ཁས་བླངས་པའི་རྒྱུ་དུས་སུ་འབྲས་བུ་མི་གསལ་བའི་ངོ་བོར་ཡོད་པ་དེ་ཉིད་བཀག་པ་ཡིན་གྱི་གྲུབ་ཟིན་མ་བསྒྲབས་པའི་ཕྱིར། ཡང་གཏན་ཚིགས་དེ་འགལ་བ་མ་ཡིན་ཏེ། གཞན་ལ་གྲགས་པའི་མཐུན་དཔེ་ལ་རྗེས་སུ་འགྲོ་བའི་

༄༅། །ཕྱིར། ཞེས་པའི་དོན་ནོ། །དེ་ལྟར་བཤད་པ་དེ་དག་གིས་ནི། དབུ་མ་པས་སྔ་རྒོལ་དུ་ཁས་བླངས་པའི་ཚེ། རང་རྒྱུད་ཀྱི་གཏན་ཚིགས་བརྗོད་པ་དབུ་མ་པའི་ལུགས་མ་ཡིན་ཞིང་། གཞན་ལ་གྲགས་ཀྱི་གཏན་ཚིགས་ཀྱིས་
རྒོལ་བ་གཞན་ལ་ཚད་མ་སྐྱེད་པ་དབུ་མའི་སྤྱི་ལུགས་ཡིན་པའི་ཚུལ་དང་། དེས་ཕྱི་རྒོལ་དུ་ཁས་བླངས་པའི་ཚེ་རྒོལ་བ་གཞན་གྱི་ལོག་རྟོགས་བཟློག་པ་དགོས་པའི་གཙོ་བོ་ཡིན་གྱི་བཟློག་དོན་འཕངས་པའི་སྒོ་ནས་ཚད་མ་སྐྱེད་པ་དགོས་པའི་གཙོ་བོ་མ་ཡིན་
པར་བཤད་ཟིན་ནས། དེ་ནས་དེ་ལ་རྩོད་པ་སྤང་བར་བྱ་སྟེ། འདི་ལ་སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱིས་གྲངས་ཅན་ལ་འཕངས་པའི་ཐལ་འགྱུར་འདིའི་ཐལ་ཆོས་ཚད་མའི་བསལ་བ་ཞུགས་སམ་མ་ཞུགས། མ་ཞུགས་ན་
ཐལ་འགྱུར་ཡང་དག་ཏུ་མི་རུང་ལ། ཞུགས་ན་ཐལ་འགྱུར་གྱི་བཟློག་ཕྱོགས་སངས་རྒྱས་བསྐྱངས་ཀྱིས་ཁས་བླངས་པས་གྲུབ་པའི་མཐའ་དང་འགལ་བའི་ཉེས་པ་སོ་ན་གནས་ནས་འདུག་གོ་སྙམ་ན། འདི་འགལ་བ་བརྗོད་པའི་ཐལ་འགྱུར་ཡིན་པས་ཐལ་
ཆོས་ལ་སྔ་རྒོལ་གྲངས་ཅན་གྱི་ཁས་བླངས་ཀྱིས་བསལ་བ་ཞུགས་པ་ཡིན་གྱི། དབུ་མ་པ་རང་གི་ཚད་མའི་བསལ་བ་ཞུགས་པ་མ་ཡིན་ནོ། །ཞེས་འཆད་པ་ནི། ཇི་སྐད་དུ། ཐལ་བར་འགྱུར་པ་བཟློག་པའི་དོན་དང་ཡང་ཕ་རོལ་ཉིད་འབྲེལ་པ་ཡིན་གྱི་ཁོ་བོ་
4 ཅག་ནི་མ་ཡིན་ཏེ། རང་ལ་དམ་བཅའ་མེད་པའི་ཕྱིར་རོ། །དེའི་ཕྱིར་ཁོ་བོ་ཅག་ལ་གྲུབ་པའི་མཐའ་དང་འགལ་བ་ག་ལ་ཡོད། ཅེས་གསུངས་སོ། །དེ་ལྟར་ན། ཐལ་ཆོས་དེའི་བཟློག་དོན་ཁས་བླངས་པ་ལ། ཉེས་པ་གང་ཡོད་པ་དེ་གྲངས་ཅན་ལ་ཡོད་པ་

ཡིན་གྱི། སློབ་དཔོན་སངས་རྒྱས་བསྐྱངས་ལ་མེད་དོ། །ཞེས་འཆད་པ་ནི། ཐལ་བ་ལས་བཟློག་པ་བསྒྲབས་པས་ཕ་རོལ་པོ་ལ་ཉེས་པ་མང་པོ་ཇི་ཙམ་དུ་འགྱུར་བ་དེ་ཙམ་ཁོ་བོ་ཅག་མངོན་པར་འདོད་པ་ཡིན་པས་གང་ལས་འདི་ལ་གཞན་གྱིས་གླགས་རྙེད་
པར་འགྱུར་བ་སློབ་དཔོན་ཀླུ་སྒྲུབ་ཀྱི་ལུགས་ཕྱིན་ཅི་ལོག་པའི་རྗེས་སུ་འབྲང་བ་སློབ་དཔོན་སངས་རྒྱས་བསྐྱངས་ལ་གླགས་དང་བཅས་པའི་ཚིག་གསུང་བ་ཉིད་ག་ལ་ཡོད། ཅེས་གསུངས་སོ། །ཡང་ཐལ་ཆོས་ལ་ཚད་མའི་བསལ་བ་མེད་ན་ཐལ་འགྱུར་ཡང་
དག་ཏུ་མི་རུང་ངོ་། །ཞེས་བྱ་བ་འདི་ཡང་དངོས་པོར་སྨྲ་བའི་ལུགས་ཡིན་གྱི། དབུ་མ་པའི་ལུགས་མ་ཡིན་ཏེ། ལུགས་འདི་ལ་ནི་འཁོར་གསུམ་རྒོལ་བ་གཞན་གྱིས་ཁས་བླངས་པའི་ཐལ་འགྱུར་ཙམ་གྱིས་ཕ་རོལ་པོའི་དམ་བཅའ་འགོག་ནུས་པ་དེ་ཙམ་ཞིག་
* དགོས་པའི་གཙོ་བོ་ཡིན་གྱི། གཞན་གྱི་དམ་བཅའི་ལོག་ཕྱོགས་ལ་སྒྲུབ་བྱེད་འགོད་པར་མི་འདོད་པའི་ཕྱིར། ཞེས་འཆད་པ་ནི། ཇི་སྐད་དུ། རང་བཞིན་མེད་པར་སྨྲ་བས་རང་བཞིན་བཅས་པར་སྨྲ་བ་ལ་ཐལ་བ་སྒྲབ་པ་ན་ཐལ་བས་བཟློག་པའི་དོན་ཅན་དུ་
ཐལ་བར་ག་ལ་འགྱུར་ཏེ། སྒྲ་རྣམས་ནི་དབྱུག་པ་དང་ཞགས་པ་ཅན་བཞིན་དུ་སྨྲ་བ་པོའི་རང་དབང་མ་ཡིན་པར་བྱེད་པ་མ་ཡིན་ནོ། །འོ་ན་ཅི་ཞེ་ན། ནུས་པ་ཡོད་ན་སྨྲ་བ་པོའི་འདོད་པའི་རྗེས་སུ་བྱེད་པ་ཡིན་ནོ། །དེའི་ཕྱིར་ཐལ་བ་སྒྲུབ་པ་ནི་ཕ་རོལ་པོའི་དམ་
བཅའ་བ་འགོག་པ་ཙམ་གྱི་འབྲས་བུ་ཅན་ཡིན་པའི་ཕྱིར། ཐལ་བ་བཟློག་པའི་དོན་དུ་འགྱུར་བ་ཡོད་པ་མ་ཡིན་ནོ། །དེ་ལྟར་ཡང་སློབ་དཔོན་ནི། ནམ་མཁའི་མཚན་ཉིད་སྔ་རོལ་ན། །ནམ་མཁའ་ཅུང་ཟད་ཡོད་མ་ཡིན། །གལ་ཏེ་མཚན་ལས་སྔ་གྱུར

༄༅། །ན། །མཚན་ཉིད་མེད་པར་ཐལ་བར་འགྱུར། །ཞེས་བྱ་བ་དང་། དེ་བཞིན་དུ། གཟུགས་ཀྱི་རྒྱུ་ནི་མ་རྟོགས་པར། །གཟུགས་ན་གཟུགས་ནི་རྒྱུ་མེད་པར། །ཐལ་བར་འགྱུར་ཏེ་དོན་གང་ཡང་། །རྒྱུ་མེད་པ་ནི་གང་ནའང་
མེད༑ །ཅེས་བྱ་བ་དང་། དེ་བཞིན་དུ། མྱ་ངན་འདས་པ་དངོས་པོ་མིན། །རྒ་ཤིའི་མཚན་ཉིད་ཐལ་བར་འགྱུར། །རྒ་དང་འཆི་བ་མེད་པ་ཡི། །དངོས་པོ་ཡོད་པ་མ་ཡིན་ནོ། །ཞེས་བྱ་བ་ལ་སོགས་པ་ཕལ་ཆེར་ཐལ་བ་སྒྲུབ་པ་ཁོ་ནའི་སྒོ་ནས་གཞན་གྱི་
ཕྱོགས་སེལ་བར་མཛད་དོ། །ཅི་སྟེ་སློབ་དཔོན་གྱི་ངག་རྣམས་ནི་དོན་གྱི་ངག་ཡིན་པའི་ཕྱིར་དོན་ཆེན་པོ་ཉིད་ཡིན་པས་སྦྱོར་བ་དུ་མའི་རྒྱུ་ཉིད་དུ་རྟོག་ན་ནི། སློབ་དཔོན་སངས་རྒྱས་བསྐྱངས་ཀྱི་ངག་དག་ཀྱང་། ཅིའི་ཕྱིར་དེ་ལྟར་ཡོངས་སུ་མི་རྟོག་ཅེས་
གསུངས་སོ། །དེ་ནས་ཞར་ལ་སློབ་དཔོན་ལེགས་ལྡན་འབྱེད་ཀྱི་འདོད་པ་ཅུང་ཟད་བཤད་པར་བྱ་སྟེ། མགོན་པོ་ཀླུ་སྒྲུབ་ཀྱི་བསྟན་བཅོས་ཀྱི་ཐོག་མར་མཐའ་བཞིའི་སྐྱེ་བ་འགོག་པའི་དམ་བཅའ་མཛད་པ་ཡིན་པས་སློབ་དཔོན་འདིས་སྔ་རྒོལ་དུ་ཞལ་གྱིས་
བཞེས་པ་ཡིན་ལ། དེའི་ཚེ་མཐའ་བཞིའི་སྐྱེ་བ་འགོག་པ་ལ་རང་རྒྱུད་ཀྱི་གཏན་ཚིགས་སྦྱོར་དགོས་ཤིང་དེའི་དུས་སུ་རྟགས་ཀྱི་ཚེར་མ་ཡང་དབྱུང་དགོས་པ་ཡིན་ཏེ། སྔ་རྒོལ་དུ་ཁས་བླངས་ནས་རང་གི་དམ་བཅའ་ལ་སྒྲུབ་བྱེད་འགོད་པ་སྐབས་སུ་བབ་པའི་
༈ ཚེ༑ དཔེ་དང་གཏན་ཚིགས་མི་བརྗོད་པའམ་དེའི་ཚེར་མ་མི་འབྱིན་ན་སྔ་རྒོལ་ཚར་བཅད་ཀྱི་གནས་སུ་འགྱུར་བའི་ཕྱིར། ཞེས་བཞེད་པ་ཡིན་ནོ། །འོ་ན་གཏན་ཚིགས་ཇི་ལྟར་འགོད། ཚེར་མ་ཇི་ལྟར་དབྱུང་ཞེ་ན། ཇི་སྐད་དུ། འགྲེལ་པ་ཤེས་རབ་སྒྲོན་མ་

ལས༑ འདིར་སྦྱོར་བའི་ཚིག་ཏུ་འགྱུར་བ་ནི། དོན་དམ་པར་ནང་གི་སྐྱེ་མཆེད་རྣམས་བདག་ལས་སྐྱེ་བ་མེད་པར་ངེས་ཏེ། ཡོད་པའི་ཕྱིར་དཔེར་ན་ཤེས་པ་ཡོད་པ་ཉིད་བཞིན། གལ་ཏེ་གཏན་ཚིགས་ཡོད་པ་ཉིད་ནི་མི་མཐུན་པའི་ཕྱོགས་ལས་བཟློག་པ་མ་
བསྟན་པས་གཏན་ཚིགས་ཉིད་མ་ཡིན་ནོ་ཞེ་ན། མེད་པ་ཁོ་ནའི་ཕྱིར་དེ་ལ་བཟློག་པ་མེད་པ་མེད་པས་འདི་དང་ཐམས་ཅད་ལ་ཉེས་པ་མེད་དོ། །འདིར་གྲངས་ཅན་དག་ལས་ཁ་ཅིག་ཕྱིར་ཟློག་པར་བྱེད་དེ། དམ་བཅས་པ་འདིའི་དོན་གང་ཡིན་ཅི་བདག་ལས་
ཞེས་བྱ་བ་འབྲས་བུའི་བདག་ཉིད་ལས་སམ། འོན་ཏེ་རྒྱུའི་བདག་ཉིད་ལས་ཡིན། དེ་ལས་ཅིར་འགྱུར། གལ་ཏེ་འབྲས་བུའི་བདག་ཉིད་ལས་ཡིན་ན་ནི་གྲུབ་པ་ལ་སྒྲུབ་བོ། །འོན་ཏེ་རྒྱུའི་བདག་ཉིད་ལས་ཡིན་ན་ནི་དོན་འགལ་བ་ཉིད་དེ། སྐྱེ་བ་ཐམས་ཅད་
ནི་རྒྱུའི་བདག་ཉིད་དུ་ཡོད་པ་ཁོ་ན་ལས་སྐྱེ་བའི་ཕྱིར་ཞེ་ན། དེ་ནི་བཟང་པོ་མ་ཡིན་ཏེ། བདག་ལས་སྐྱེ་བ་ཙམ་དགག་པའི་ཕྱིར་རོ། །རྒྱུའི་བདག་ཉིད་ལས་ཡིན་ན་ཡང་། བདག་དང་གཞན་དུ་གྱུར་པ་ལས་ཀྱང་སྐྱེ་བ་སེལ་བའི་ཕྱིར་རོ། །ཤེས་པ་ཡོད་པ་
ཉིད་ནི་ནུས་པའི་མཚན་ཉིད་ལྡན་པ་ཡོངས་སུ་བཟུང་བའི་ཕྱིར། ཡང་ཉེས་པ་མེད་དོ། །ཞེས་གསུངས་སོ། །དེར་ཆོས་ཅན་ནི་ནང་གི་སྐྱེ་མཆེད་རྣམས་སོ། །བསྒྲུབ་པར་བྱ་བའི་ཆོས་ནི་དོན་དམ་པར་བདག་ལས་སྐྱེ་བ་མེད་པའོ། །འདིར་ཡང་། དོན་དམ་
པར་བདག་སྐྱེ་བཀག་ཙམ་བསྒྲུབ་བྱའི་ཆོས་སུ་བཞེད་པ་ཡིན་གྱི། དེ་མེད་པའི་ཡུལ་ཅན་གྱི་ཐ་སྙད་དམ་ཤེས་བརྗོད་ཉིད་བསྒྲུབ་བྱའི་ཆོས་སུ་བཞེད་པ་ནི་མ་ཡིན་ཏེ། དེ་བཀག་པའི་ཤུལ་དུ་དེ་མེད་པའི་ཐ་སྙད་བསྒྲུབས་ན་མ་ཡིན་དགག་བསྒྲུབ་བྱའི་ཆོས་སུ་

༄༅། །བྱས་པར་སོང་བ་དང་། དེ་དེར་བྱས་ན་ཤེར་ཕྱིན་གྱི་མདོ་དང་འགལ་བར་སློབ་དཔོན་འདིས་བཞེད་པའི་ཕྱིར། ཇི་སྐད་དུ། ཤེས་རབ་སྒྲོན་མ་ལས། བདག་ལས་མ་ཡིན་ཞེས་བྱ་བའི་དགག་པ་འདི་ནི་མེད་པར་དགག་པའི་དོན་
དུ་ལྟ་བར་བྱ་སྟེ། དགག་པ་གཙོ་ཆེ་བའི་ཕྱིར་དང་། མ་ཡིན་པར་དགག་པ་ཡོངས་སུ་བཟུང་ན་ནི། དེ་སྒྲབ་པ་གཙོ་ཆེ་བའི་ཕྱིར། ཆོས་རྣམས་མ་སྐྱེས་སོ་ཞེས་བསྒྲབས་པས་སྐྱེ་བ་མེད་པ་སྟོན་པའི་ཕྱིར་མཛད་པའི་མཐའ་དང་བྲལ་བར་འགྱུར་ཏེ། ལུང་
ལས་གཟུགས་ཀྱི་སྐྱེ་བ་མེད་པ་ལ་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་ཡིན་ནོ། །ཞེས་འབྱུང་བའི་ཕྱིར་རོ། །ཞེས་གསུངས་སོ། །འགྲེལ་པ་འདིའི་དོན་ལ། གཞན་དག་བདག་སྐྱེ་མེད་པའི་སྐྱེ་བ་ཡོད་པ་བསྒྲུབ་བྱའི་ཆོས་སུ་མི་བྱེད་པའི་དོན་
ནོ༑ །ཞེས་ཟེར་བ་ནི་གང་ཡང་མ་ཡིན་པས་ཅིར་ཡང་མི་རུང་སྟེ། འགྲེལ་པ་དེར་ལུང་དྲངས་མ་ཐག་པ་དེ་དང་མ་འབྲེལ་བའི་ཕྱིར་དང་། དེ་འདྲ་དེར་བྱེད་དམ་སྙམ་པའི་དོགས་པ་སྐྱེ་བའི་གཞི་མེད་པའི་ཕྱིར་དང་། སྤྱིར་ཡང་མ་ཡིན་དགག་ཏུ་འཇོག་པ་ལ་
སྒྲུབ་པའི་ཚིག་དངོས་སུ་འབྱར་མི་དགོས་པའི་ཕྱིར། འོ་ན་ཅི་ཞེ་ན། མ་ཡིན་དགག་གི་འཇོག་ཚུལ་ལ་གཉིས་ཏེ། བློས་ཞེན་ཚུལ་དང་། སྒྲས་བརྗོད་ཚུལ་ལོ། །དང་པོ་ནི། བདག་ལས་སྐྱེ་བ་བཀགཤུལ་དུ་དེ་མེད་པའི་ཐ་སྙད་བསྒྲུབ་པའོ། །གཉིས་པ་
4 ནི༑ བདག་ཁོ་ན་ལས་སྐྱེ་བ་མེད་ཅེས་པའོ། །དེ་མ་ཡིན་དགག་ཏུ་འགྱུར་བ་ཅི་ཞེ་ན། དེ་ལྟར་བརྗོད་པས་བདག་ཁོ་ན་ལས་སྐྱེ་བ་བཀག་པའི་ཤུལ་དུ་གཞན་ལས་སྐྱེ་བ་འཕངས་པའི་ཕྱིར་ཞེས་བྱ་བར་དགོངས་པ་ཡིན་ཏེ། འགྲེལ་པ་དེ་ལས་དེ་ལྟར་གསལ་

བའི་ཕྱིར་རོ། །འདི་ཡང་དགག་བྱ་བཀག་པ་ལ་བསྒྲུབ་བྱ་སྒྲུབ་པར་མིང་བཏགས་པ་ཡིན་གྱི་དངོས་སུ་བསྒྲུབ་བྱ་སྒྲུབ་པ་ནི་མ་ཡིན་ཏེ། དགག་པའི་གཏན་ཚིགས་ཡིན་པའི་ཕྱིར་དང་། དོན་དམ་ལ་དཔྱོད་པའི་སྐབས་ཡིན་པའི་ཕྱིར། ཐ་སྙད་བདེན་པ་འཇོག་
པའི་སྐབས་སུ་ཡང་། དགག་པའི་གཏན་ཚིགས་ཀྱིས་བསྒྲུབ་བྱ་དངོས་སུ་མི་སྒྲུབ་པ་ནི། ཚད་མ་སྡེ་བདུན་ལས་ཀྱང་འབྱུང་བ་དང་། རང་རྒྱུད་ཀྱི་གཏན་ཚིགས་ཀྱིས་སྐྱེ་མེད་དུ་ཞེན་པའི་བློ་འབད་ནས་བསྒྲུབས་པ་མ་ཡིན་ཡང་། དབུ་མ་པས་སྐྱེ་བ་བཀག་
༣ པའི་ཚེ། རྒོལ་བ་གཞན་གྱི་རྒྱུད་ལ་སྐྱེ་མེད་དུ་ཞེན་པའི་བློ་སྐྱེ་བ་མི་འགལ་ལ། དེ་འདྲའི་ཞེན་བློ་དེ་ཡང་ཕྱིས་རིགས་པ་གཞན་གྱིས་འགོག་པ་ནི། རང་རྒྱུད་པའི་སློབ་དཔོན་རྣམས་ཀྱི་དགོངས་པ་ཡིན་ཏེ།ཇི་སྐད་དུ། དགག་བྱ་ཡོད་པ་མ་ཡིན་པས།
* ཡང་དག་ཏུ་ན་བཀག་མེད་གསལ། །ཞེས་འབྱུང་བ་ལྟར་རོ། །དེ་ལྟར་བསྒྲུབ་བྱའི་ཆོས་ངོས་བཟུང་ནས་གཏན་ཚིགས་ནི་ཡོད་པ་ཉིད་དོ། །དེ་ཡང་དངོས་པོ་ལ་བྱ་བ་ཡིན་ཏེ། དངོས་པོ་གང་དག་གང་ན་ཡང་། །ཞེས་བྱ་བའི་སྐབས་དང་འབྲེལ་བའི་
ཕྱིར༑ དཔེ་ནི་ཤེས་པ་ཡོད་པ་ཉིད་ཅེས་བྱ་བ་དེའོ། །འདི་གྲངས་ཅན་གྱིས་བདག་ལས་སྐྱེ་མེད་དུ་ངེས་པའི་ཚུལ་ཡང་དེའི་གཞུང་ལས་ཤེས་རིག་སྐྱེས་བུ་གསུམ་མིང་གི་རྣམ་གྲངས་སུ་བཤད་ལ། སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས་ཤེས་
རིག་གི་སྐྱེ་བུ་དེ་ཡང་སྤྱི་གཙོ་བོ་ལས་མི་སྐྱེ་བར་འདོད་པའི་ཕྱིར་རོ། །དེ་ལྟར་རྩ་བའི་གཏན་ཚིགས་བཀོད་ནས་སྒྲུབ་པའི་ངག་མ་བཀོད་པའི་བར་དེར་གཏན་ཚིགས་དེ་ལ་འགལ་བ་དང་། མ་ངེས་པ་དང་མ་གྲུབ་པའི་སྐྱོན་སེལ་ཚུལ་ཇི་སྐད་དུ་དྲངས་མ་ཐག་པ་

།དེ་ལ་ནི་རྟགས་ཀྱི་ཚེར་མ་བྱུང་བ་ཞེས་བྱའོ། །དེས་ན་ཕྱོགས་ཀྱི་སྐྱོན་སེལ་བ་ཡང་འདི་ལྟར་གསུངས་ཏེ། ཇི་སྐད་དུ། གཞན་དག་ན་རེ། དངོས་པོ་རྣམས་བདག་ལས་སྐྱེ་བ་མེད་པ་ཞེས་བྱ་བ་དེ་རིགས་པ་མ་ཡིན་༄༅།
ཏེ༑ ཕྱོགས་སྔ་མ་རང་དགར་སྦྱར་བ་སེལ་བའི་ཕྱིར། རི་བོང་གི་རྭ་ལས་འཇིག་རྟེན་གསུམ་སྐྱེ་བ་སེལ་བ་བཞིན་ཞེས་ཟེར་རོ། །ནུས་པ་དང་གསལ་བ་ནི་བདག་ཉིད་ཐ་མི་དད་པའི་ཕྱིར། བདག་གི་བདག་ཉིད་བཞིན་ཏེ། དེ་ལས་སྐྱེ་བ་ནི་བདག་ལས་སྐྱེ་བ་
ཞེས་བྱ་བ་ཡིན་པས་ཕྱོགས་སྔ་མ་གྲུབ་བོ་ཞེས་གསུངས་སོ། །དེ་བཞིན་དུ་ནང་གི་སྐྱེ་མཆེད་རྣམས་ཆོས་ཅན། དོན་དམ་པར་གཞན་ལས་སྐྱེ་བ་མེད་དེ། གཞན་ཡིན་པའི་ཕྱིར། དཔེར་ན་རྒྱུ་སྤུན་ལ་སོགས་པ་བཞིན། དེ་ཆོས་ཅན། གཉིས་ཀ་ལས་མི་སྐྱེ་
སྟེ༑ གོང་དུ་བཀག་ཟིན་པའི་ཕྱིར། དེ་ཆོས་ཅན། དོན་དམ་པར་རྒྱུ་མེད་དུ་མི་སྐྱེ་སྟེ། སྤྱི་དང་ཁྱད་པར་ཉིད་དང་ལྡན་པའི་ཕྱིར། དཔེར་ན་མྱུ་གུ་བཞིན་ནོ། །ཞེས་བྱ་བའི་གཏན་ཚིགས་རྣམས་དང་དེའི་ཚེར་མ་འབྱིན་པའི་ཚུལ་ཅི་རིགས་པར་གསུངས་
སོ༑ །འདིར་རྒྱུ་མེད་ཅེས་པ་ཡང་། རྒྱུ་གཏན་མེད་པ་དང་། རྒྱུ་ངན་པ་ལ་འཆད་པ་གཉིས་ལས། དང་པོ་ནི། ངོ་བོ་ཉིད་དང་དབང་ཕྱུག་དང་སྐྱེས་བུ་དང་གཙོ་བོ་དང་དུས་དང་སྲེད་མེད་ཀྱི་བུ་ལ་སོགས་པ་སྟེ་ཞེས་ཀྱང་སློབ་དཔོན་དེས་བཤད་དོ། །དེ་
ཌྜཱལྟར་ཞར་ལ་འོངས་པ་བརྗོད་ནས་གཉིས་པ་སློབ་དཔོན་ལེགས་ལྡན་འབྱེད་ཉིད་ལ་ཟླ་བའི་ཞབས་ཀྱིས་སྐྱོན་ཇི་ལྟར་བརྗོད་པའི་ཚུལ་ལ་གཉིས་ཏེ། ལེགས་ལྡན་འབྱེད་ཀྱི་རང་རྒྱུད་ཀྱི་སྦྱོར་བ་འགོད་ཚུལ་ལ་སྐྱོན་ཆགས་པས་ཚར་བཅད་ཀྱི་གནས་སུ་བསྟན་པ་

དང་༑ དོན་དམ་ལ་དཔྱོད་པའི་སྐབས་སུ་རང་རྒྱུད་ཉིད་མི་འཐད་པའོ། །དང་པོ་ལ། དོན་དམ་པར་ཞེས་པའི་ངེས་བཟུང་གི་ཚིག་དེ་ཆོས་ཀྱི་ཁྱད་པར་དུ་སྦྱོར་བ་མི་འཐད། ཆོས་ཅན་གྱི་ཁྱད་པར་དུ་སྦྱོར་བ་མི་འཐད། དེའི་ཉེས་སྤོང་དགག་པའོ། །དང་པོ་
༑ ཇི་སྐད་དུ། གཞན་ཡང་རྟོག་གེ་པ་འདིས་བདག་ཉིད་རྟོག་གེའི་བསྟན་བཅོས་ལ་ཤིན་ཏུ་མཁས་པ་ཙམ་ཞིག་བསྟན་པར་འདོད་པས། དབུ་མའི་ལྟ་བ་ཁས་ལེན་བཞིན་དུ་ཡང་། རང་རྒྱུད་ཀྱི་སྦྱོར་བའི་ངག་གང་ཡིན་པ་དེ་ནི། ཆེས་ཤིན་ཏུ་ཉེས་པ་དུ་
མའི་ཚོགས་ཀྱི་གནས་སུ་རྟོགས་ཏེ་ཞེས་པ་ནས། འདིར་དོན་དམ་པ་ཞེས་པའི་ཁྱད་པར་ཅིའི་ཕྱིར་ཉེ་བར་བཀོད་པ་ཡིན་ཞེས་གསུངས་ལ། དེ་དག་གིས་ནི་དྲིས་པའོ། །ལན་ལ་གསུམ་སྟེ། ཀུན་རྫོབ་ཏུ་བདག་སྐྱེ་མི་འགོག་པའི་ལན་དང་། གྲངས་ཅན་
གྱིས་དོན་དམ་པར་བདག་སྐྱེ་ཁས་བླངས་པའི་ལན་དང་། འཇིག་རྟེན་པས་བདག་སྐྱེ་མི་འདོད་པས་དེ་མི་འགོག་པའི་ལན་ནོ། །དང་པོ་ནི། ཇི་སྐད་དུ་གལ་ཏེ་འཇིག་རྟེན་གྱིས་ཀུན་རྫོབ་ཏུ་སྐྱེ་བ་ཁས་བླངས་པ་དགག་པར་བྱ་བ་མ་ཡིན་པའི་ཕྱིར་
དང་༑ འགོག་ན་ཡང་། ཁས་བླངས་པས་གནོད་པར་ཐལ་བར་འགྱུར་བའི་ཕྱིར་རོ་ཞེ་ན། འདི་ནི་རིགས་པ་མ་ཡིན་ཏེ། བདག་ལས་སྐྱེ་བ་ནི་ཀུན་རྫོབ་ཏུ་ཡང་ཁས་མ་བླངས་པའི་ཕྱིར་རོ། །ཞེས་གསུངས་པ་རྣམས་སོ། །གཉིས་པ་ནི། གཞན་གྱི་
ལུགས་ལ་ལྟོས་ཏེ་ཁྱད་པར་དུ་བྱས་སོ་ཞེ་ན། དེ་ཡང་རིགས་པ་མ་ཡིན་ཏེ། དེ་དག་གི་རྣམ་པར་བཞག་པ་ནི་ཀུན་རྫོབ་ཏུ་ཡང་ཁས་བླངས་པ་མེད་པའི་ཕྱིར་རོ། །ཞེས་གསུངས་པ་རྣམས་སོ། །གསུམ་པ་ནི། གང་ལས་དེ་ལ་ལྟོས་ནས་ཀྱང་། ཁྱད་པར་

༄༅། །འབྲས་བུ་དང་བཅས་པར་འགྱུར་བ། འཇིག་རྟེན་པས་ཀྱང་བདག་ལས་སྐྱེ་བར་མི་རྟོག་སྟེ། འཇིག་རྟེན་པས་ནི་བདག་དང་གཞན་ལས་ཞེས་བྱ་བ་ལ་སོགས་པའི་རྣམ་པར་དཔྱོད་པ་འཇུག་པ་མེད་པར་བྱས་ནས། རྒྱུ་ལས་
འབྲས་བུ་འབྱུང་ངོ་ཞེས་བྱ་བ་འདི་ཙམ་ཞིག་རྟོགས་པ་ཡིན་ནོ། །སློབ་དཔོན་ཡང་དེ་ལྟར་རྣམ་པར་བཞག་པ་མཛད་པ་ཡིན་ཏེ། དེའི་ཕྱིར་རྣམ་པ་ཐམས་ཅད་དུ་ཁྱད་པར་དོན་མེད་པ་ཉིད་དོ། །ཞེས་བྱ་བར་ངེས་སོ། །ཞེས་གསུངས་པ་རྣམས་སོ། །གཉིས་
པ་ཆོས་ཅན་གྱི་ཁྱད་པར་དུ་འདོད་པ་དགག་པ་ནི། གལ་ཏེ་ཆོས་ཅན་གྱི་ཁྱད་པར་དུ་འདོད་ན་ནི། ཤེས་འདོད་ཆོས་ཅན་གཞི་མ་གྲུབ་པའི་ཕྱོགས་ཀྱི་ཉེས་པ་དང་དེ་མེད་པའི་གཏན་ཚིགས་ཀྱི་ཉེས་པ་ནི། ཁྱེད་རང་རྒྱུད་སྨྲ་བ་ལ་འཇུག་པ་ཡིན་ནོ། །ཞེས་
འཆད་པ་ནི་ཇི་སྐད་དུ། གཞན་ཡང་གལ་ཏེ་ཀུན་རྫོབ་ཏུ་སྐྱེ་བ་དགག་པར་འདོད་ནས་ཁྱད་པར་འདི་འགོད་ན་ནི། དེའི་ཚེ་རང་ལ་གཞི་མ་གྲུབ་པའི་ཕྱོགས་ཀྱི་ཉེས་པའམ། གཞི་མ་གྲུབ་པའི་གཏན་ཚིགས་ཀྱི་སྐྱོན་དུ་འགྱུར་ཏེ། རང་གིས་དོན་དམ་པར་མིག་
ལ་སོགས་པའི་སྐྱེ་མཆེད་རྣམས་ཁས་མ་བླངས་པའི་ཕྱིར་རོ། །ཞེས་གསུངས་པ་རྣམས་སོ། །གསུམ་པ་ནི། དོན་དམ་པར་ཞེས་པ་ཆོས་དང་ཆོས་ཅན་གང་གི་ཡང་ཁྱད་པར་མ་ཡིན་གྱི། ཀུན་རྫོབ་པའི་མིག་སོགས་ཆོས་ཅན་དུ་འཛིན་པ་གོ་བའི་ཕྱིར་
ཎྞཱ དང་༑ སྐྱེ་བ་འགོག་པ་དེ་དོན་དམ་པའི་དབང་དུ་བྱས་པ་ཡིན་ནོ། །ཞེས་གོ་བའི་ཕྱིར་དུ་ཡིན་ནོ་ཞེ་ན། དེ་ལྟ་ན་ཀུན་རྫོབ་པའི་མིག་སོགས་ཆོས་ཅན་དུ་སོང་བས་ཆོས་ཅན་མཐུན་སྣང་བ་མེད་པའི་ཉེས་པ་ཁྱེད་རང་རྒྱུད་དུ་སྨྲ་བ་ལ་འཇུག་པ་ཡིན་ནོ། །ཞེས་

འཆད་པ་ནི། གལ་ཏེ་ཀུན་རྫོབ་ཏུ་མིག་ལ་སོགས་པ་དེ་ཡོད་པའི་ཕྱིར་ཉེས་པ་དེ་མེད་དོ་ཞེ་ན། འོ་ན་དོན་དམ་པ་ཞེས་བྱ་བ་འདི་གང་གི་ཁྱད་པར་ཡིན་ཞེས་སོགས་གསུངས་པ་རྣམས་སོ། །མདོར་ན། ལེགས་ལྡན་འབྱེད་ཀྱིས་ནི། སྦྱོར་བ་དེའི་ཆོས་ཅན་
དང་གཏན་ཚིགས་ཀུན་རྫོབ་ཀྱི་དབང་དུ་བྱས་པ་དང་། བསྒྲུབ་བྱའི་ཆོས་དོན་དམ་གྱི་དབང་དུ་བྱས་པ་གོ་བའི་ཕྱིར་དུ་དོན་དམ་པ་ཞེས་བྱ་བའི་ཁྱད་པར་སྦྱོར་བར་མཛད་པ་ཡིན་ལ་ཟླ་བའི་ཞབས་ཀྱིས་ནི་དོན་དམ་དཔྱོད་བྱེད་ཀྱི་རིགས་པ་འཆད་པའི་སྐབས་སུ་
ཀུན་རྫོབ་པའི་རྟགས་དང་ཆོས་ཅན་ཚད་མས་གྲུབ་པར་མི་བཞེད་ཅིང་། དགག་བྱ་འགོག་པའི་ཚུལ་ལ་ཡང་། ཐ་སྙད་དུ་ཡོད་པའི་དགག་བྱ་སྐྱེ་བ་ལྟ་བུ་འགོག་པའི་ཚེ་དོན་དམ་པར་ཞེས་པའི་ཁྱད་པར་སྦྱོར་བ་དང་། ཐ་སྙད་དུ་ཡང་མེད་པའི་དགག་བྱ་མཐའ་
བཞིའི་སྐྱེ་བ་ལྟ་བུ་འགོག་པའི་ཚེ། དོན་དམ་པ་ཞེས་པའི་ཁྱད་པར་གྱི་ཚིག་སྦྱར་ན་ཐ་སྙད་དུ་བདག་སྐྱེ་ཁས་བླངས་པར་སོང་བས། རང་རྒྱད་ཀྱི་སྦྱོར་བ་འགོད་ཚུལ་ལ་སྐྱོན་ཆགས་པའི་ཚུལ་བརྗོད་པར་མཛད་པ་ཡིན་ནོ། །གཉིས་པ་དོན་དམ་ལ་དཔྱོད་པའི་
སྐབས་སུ་རང་རྒྱུད་མི་འཐད་པར་བསྟན་པ་ལ། འདོད་པ་བརྗོད་པ་དང་། དེ་སུན་འབྱིན་པའོ། །དང་པོ་ནི། བྷ་བྱཱ་ན་རེ། མི་རྟག་པར་སྒྲུབ་པ་ལ་བྱས་པ་རྟགས་སུ་བཀོད་པའི་ཚེ། ཆོས་ཅན་དང་ཆོས་དང་རྟགས་གསུམ་ཀ་ཡང་གྲུབ་མཐས་བརྟགས་པའི་
ཁྱད་པར་སོ་སོ་བ་དོར་ནས་སྤྱི་ཙམ་འཛིན་པ་དེ་བཞིན་དུ། མཐའ་བཞིའི་སྐྱེ་བ་འགོག་པའི་སྐབས་འདིར་ཡང་། མིག་སོགས་ཙམ་ཆོས་ཅན་དུ་འཛིན་པ་ཡིན་ལ། ཆོས་ཅན་དེའི་སྟེང་དུ་ཆོས་དང་གཏན་ཚིགས་གྲུབ་པ་ཡིན་ནོ། །ཞེས་འདོད་པ་བརྗོད་པ་

༄༅། །ནི། ཅི་སྟེ་ཇི་ལྟར་སྒྲ་མི་རྟག་ཅེས་བྱ་བ་ལ་ཆོས་དང་ཆོས་ཅན་གཉིས་ཀྱི་སྤྱི་ཉིད་གཟུང་བ་ཡིན་གྱི་ཁྱད་པར་ནི་མ་ཡིན་ཏེ། ཁྱད་པར་འཛིན་ན་རྗེས་སུ་དཔག་པ་དང་རྗེས་སུ་དཔག་པར་བྱ་བའི་ཐ་སྙད་མེད་པར་འགྱུར་རོ། །འདི་
ལྟར༑ གལ་ཏེ་འབྱུང་བ་ཆེན་པོ་བཞི་ལས་གྱུར་པའི་སྒྲ་འཛིན་ན་ནི། དེ་ཕ་རོལ་པོ་ལ་མ་གྲུབ་བོ། །འོན་ཏེ་ནམ་མཁའི་ཡོན་ཏན་འཛིན་ན་ནི་དེ་རང་ཉིད་སངས་རྒྱས་པ་ལ་མ་གྲུབ་པ་ཡིན་ནོ། །ཞེས་པ་ནས། དེའི་ཕྱིར་ཇི་ལྟར་འདིར་ཆོས་དང་ཆོས་ཅན་སྤྱི་
ཙམ་ཞིག་འཛིན་པ་དེ་བཞིན་དུ། འདིར་ཡང་ཁྱད་པར་དོར་བའི་ཆོས་ཅན་ཙམ་ཞིག་འཛིན་པར་འགྱུར་རོ་ཞེ་ན། ཞེས་གསུངས་སོ། །གཉིས་པ་ལ་འདིར་རང་རྒྱུད་མི་འཐད་པའི་ཚུལ། ཚད་མ་སྐྱེད་པ་ལ་གཞན་གྲགས་ཀྱི་གཏན་ཚིགས་བརླིང་བར་བསྟན་
༈ པའོ། །དང་པོ་ལ་གནས་ཚུལ་ལ་སེམས་པའི་ཚེ་རང་རྒྱུད་མི་འཐད་པའི་ཤེས་བྱེད་དང་། ཐ་སྙད་ཀྱི་བདེན་པ་འཇོག་པའི་ཚེ་རང་རྒྱུད་འཐད་ཀྱང་དཔེ་དོན་མི་མཚུངས་པར་བསྟན་པ་དང་། མདོར་ན་འགལ་ཟླ་དམིགས་པའི་དབུ་མའི་གཏན་ཚིགས་ཐམས་
ཅད་ལ་རང་རྒྱུད་མི་འཐད་པར་གྲུབ་པ། རང་ལ་མཚུངས་པ་སྤང་བ་རྣམས་སོ། །དང་པོ་ལ་དེའི་ཚེ་ཆོས་ཅན་དང་གཏན་ཚིགས་ཀུན་རྫོབ་པ་དབུ་མའི་རང་ལུགས་ཀྱི་ཚད་མས་མི་འགྲུབ་པར་བསྟན། དོན་དེ་ཉིད་སློབ་དཔོན་ལེགས་ལྡན་འབྱེད་ཀྱིས་ཀྱང་
4 ཁས་བླངས་པའི་ཚུལ་ལོ། །དང་པོ་ལ། མདོར་བསྟན། རྒྱས་པར་བཤད། དོན་བསྡུ་བ་གསུམ་མོ། །དང་པོ་ནི། ཇི་སྐད་དུ། དེ་ནི་དེ་ལྟར་མ་ཡིན་ཏེ། འདི་ལྟར་གང་གི་ཚེ་འདིར་སྐྱེ་བ་བཀག་པ་བསྒྲུབ་བྱའི་ཆོས་སུ་འདོད་པ་དེའི་ཚེ་དེ་ཁོ་ནར་དེའི

རྟེན་ཆོས་ཅན་ཕྱིན་ཅི་ལོག་ཙམ་གྱིས་བདག་གི་དངོས་པོ་རྙེད་པ་ནི་ཉམས་པར་གྱུར་པར་འདིས་རང་ཉིད་ཀྱིས་ཁས་བླངས་པ་ཉིད་དོ། །ཕྱིན་ཅི་ལོག་དང་ཕྱིན་ཅི་མ་ལོག་པ་དག་ནི་ཐ་དད་པ་ཡིན་ནོ། །ཞེས་གསུངས་སོ། །དོན་ནི་མིག་སོགས་དོན་དམ་པར་
བདག་ལས་སྐྱེ་མེད་དུ་སྒྲུབ་པ་ལ་ཡོད་པ་རང་རྒྱུད་ཀྱི་གཏན་ཚིགས་སུ་མི་རུང་སྟེ། དོན་དམ་ལ་དཔྱོད་པའི་སྐབས་སུ་མིག་ལ་སོགས་པའི་ཆོས་ཅན་ཀུན་རྫོབ་པ་རྣམས་དབུ་མ་པ་རང་ལུགས་ཀྱི་ཚད་མས་མི་འགྲུབ་པའི་ཕྱིར། མི་འགྲུབ་པ་ཅི་ཞེ་ན། གང་
༣ ཀུན་རྫོབ་ཀྱི་བདེན་པ་ཡིན་ན་ཕྱིན་ཅི་ལོག་མཐོང་བ་བརྫུན་པས་རྙེད་དགོས་ལ། མཐོང་བ་བརྫུན་པ་ཡིན་ན་ཕྱིན་ཅི་ལོག་པའམ་ཚད་མ་ཡིན་པར་འགལ་བའི་ཕྱིར་རོ་ཞེས་པའི་དོན་ཏོ། །གཉིས་པ་ནི། ཇི་སྐད་དུ། དེའི་ཚེ་གང་གི་ཕྱིར། རབ་རིབ་ཅན་གྱིས་སྐྲ་
ཤད་ལ་སོགས་པ་ལྟར་ཕྱིན་ཅི་ལོག་གིས་ཡོད་པ་མ་ཡིན་པ་ཡོད་པ་ཉིད་དུ་འཛིན་པ་དེའི་ཚེ་ནི། ཡོད་པར་གྱུར་པའི་དོན་ཆ་ཙམ་ཡང་དམིགས་པར་ག་ལ་འགྱུར། གང་གི་ཚེ་རབ་རིབ་ཅན་མ་ཡིན་པས་སྐྲ་ཤད་ལ་སོགས་པ་ལྟར། ཕྱིན་ཅི་མ་ལོག་པས་ཡང་
དག་པ་མ་ཡིན་པར་སྒྲོ་མི་འདོགས་པ་དེའི་ཚེ་ན་ཡང་། གང་གིས་ན། དེའི་ཚེ་ཀུན་རྫོབ་ཏུ་འགྱུར་བ་ཡོད་པ་མ་ཡིན་པར་གྱུར་པའི་དོན་ཆ་ཙམ་ཡང་དམིགས་པ་ག་ལ་ཡོད། དེ་ཉིད་ཀྱི་ཕྱིར་སློབ་དཔོན་གྱི་ཞལ་མངའ་ནས། གལ་ཏེ་མངོན་སུམ་ལ་སོགས་
པའི༑ །དོན་གྱིས་འགའ་ཞིག་དམིགས་ན་ནི། །སྒྲབ་པ་འམ་བཟློག་པར་བྱ་ན་དེ། །མེད་ཕྱིར་ང་ལ་ཀླན་ཀ་མེད། །ཅེས་གསུངས་སོ། །ཞེས་བཤད་པ་དེའི་དོན་ནི། རིགས་པ་དང་། ལུང་གཉིས་ལས། དང་པོ་ནི། གང་གནས་ཚུལ་དོན་དམ་པའི་

༄༅། །བདེན་པ་སེམས་པ་ལ་ཞུགས་པ་དེའི་ཚེ། སྣང་ཚུལ་ཀུན་རྫོབ་ཀྱི་བདེན་པ་ཅུང་ཟད་ཀྱང་ཚད་མས་མི་རྙེད་པས་ཁྱབ། དཔེར་ན་རབ་རིབ་དང་བྲལ་བའི་མིག་གིས་བལྟས་པ་དེའི་ཚེ་ན་སྐྲ་ཤད་དུ་སྣང་བའི་ཆ་ཙམ་ཡང་མི་འབྱུང་བ་
བཞིན་ནོ། །ཡང་འདི་ལྟར། གང་ཀུན་རྫོབ་ཀྱི་བདེན་པ་ཁས་བླངས་ནས་སྣང་ཆ་མི་འདོར་བ་དེའི་ཚེ་གནས་ཚུལ་དཔྱོད་པའི་རིགས་པས་མི་སེམས་པས་ཁྱབ། དཔེར་ན་རབ་རིབ་ཅན་གྱི་མིག་ཤེས་ལ་རབ་རིབ་མེད་པའི་མིག་ཤེས་ཀྱི་ཡུལ་མི་སྣང་བ་བཞིན་
༑ །ཞེས་པའོ། །གཉིས་པ་ནི། དོན་དམ་ལ་དཔྱོད་པའི་རིགས་ངོ་འདིར་ཆོས་ཅན། མིག་སོགས་ཀུན་རྫོབ་པའི་ཆོས་ཆ་ཙམ་ཡང་ཡོད་པ་མ་ཡིན་ཏེ། ཡོད་ན་གནས་ཚུལ་ལ་འཇུག་པའི་མངོན་སུམ་དང་། རྗེས་སུ་དཔག་པའི་ཚད་མ་དང་། དཔེ་ཉེར་
༴ འཇལ་དང་། ལུང་ལ་བརྟེན་པའི་ཚད་མ་གང་རུང་གིས་དམིགས་དགོས་པ་ལས་མ་དམིགས་པའི་ཕྱིར་རོ། །ཞེས་པའོ། །གསུམ་པ་དོན་བསྡུ་བ་ནི། གང་གི་ཕྱིར་དེ་ལྟར་ཕྱིན་ཅི་ལོག་པ་དང་། མ་ལོག་པ་དག་ཐ་དད་པ་དེའི་ཕྱིར། ཕྱི་ཅི་མ་ལོག་པའི་
གནས་སྐབས་ན་ཕྱིན་ཅི་ལོག་ཡོད་པ་མ་ཡིན་པའི་ཕྱིར་ན། གང་ཞིག་ཆོས་ཅན་དུ་འགྱུར་བ་མིག་ཀུན་རྫོབ་པ་ག་ལ་ཡོད། ཅེས་གསུངས་སོ། །ཆོས་ཅན་མ་གྲུབ་པའི་ཚུལ་དེ་ལྟར་བཤད་ནས་ཡོད་པའི་ཕྱིར་ཞེས་པའི་གཏན་ཚིགས་མ་གྲུབ་པའི་ཚུལ་ཡང་
༈ འཆད་པ་ནི། ཇི་སྐད་དུ། གཞི་མ་གྲུབ་པའི་ཕྱོགས་ཀྱི་ཉེས་པ་བརྗོད་པའི་ཚུལ་འདི་ཉིད་ནི་ཡོད་པའི་ཕྱིར། ཞེས་བྱ་བའི་གཏན་ཚིགས་འདི་ལ་མ་གྲུབ་པའི་སྐྱོན་བརྗོད་པ་ལ་ཡང་སྦྱར་བར་བྱའོ། །ཞེས་གསུངས་སོ། །གཉིས་པ་ནི། དོན་དམ་ལ་དཔྱོད་

པའི་སྐབས་སུ་ཀུན་རྫོབ་ཀྱི་བདེན་པ་ཚད་མས་མི་འགྲུབ་པ་འདི་ནི་བྷ་བྱཱ་རང་ཉིད་ཀྱིས་ཁས་བླངས་པ་ཡིན་ནོ། །ཞེས་འཆད་པ་ནི། ཇི་སྐད་དུ། གང་གི་ཕྱིར་ཇི་སྐད་བསྙད་པའི་དོན་འདི་ནི་རྟོག་གེ་པ་འདིས་རང་ཉིད་ཀྱིས་ཁས་བླངས་པ་ཡིན་ནོ། །ཇི་ལྟར་ཞེ་
ན༑ ནང་གི་སྐྱེ་མཆེད་རྣམས་སྐྱེད་པར་བྱེད་པའི་རྒྱུ་ལ་སོགས་པ་ནི་ཡོད་པ་ཁོ་ན་ཡིན་ཏེ། དེ་ལྟར་དེ་བཞིན་གཤེགས་པས་གསུངས་པའི་ཕྱིར་རོ། །གང་དེ་བཞིན་གཤེགས་པས་ཇི་སྐད་གསུངས་པ་དེ་ནི་དེ་བཞིན་ཏེ། དཔེར་ན་མྱ་ངན་ལས་འདས་པ་ནི་ཞི་
བའོ། །ཞེས་བྱ་བ་བཞིན་ནོ། །ཞེས་བྱ་བ་གཞན་གྱིས་བཀོད་པའི་སྒྲུབ་བྱེད་འདི་ལ་ཁྱོད་ཀྱིས་གཏན་ཚིགས་ཀྱི་དོན་དུ་འདོད་པ་གང་ཡིན། དེ་བཞིན་གཤེགས་པས་ཀུན་རྫོབ་ཏུ་དེ་སྐད་གསུངས་པའི་ཕྱིར་རམ། འོན་ཏེ་དོན་དམ་པར་གསུངས་པའི་ཕྱིར་
ཡིན༑ གལ་ཏེ་ཀུན་རྫོབ་ཏུ་ན་ནི། རང་ལ་གཏན་ཚིགས་ཀྱི་དོན་མ་གྲུབ་པ་ཉིད་དོ། །གལ་ཏེ་དོན་དམ་པར་ན་ནི། གང་ཚེ་ཆོས་ནི་ཡོད་པ་དང་། །མེད་དང་ཡོད་མེད་མི་འགྲུབ་པ། །ཇི་ལྟར་སྒྲུབ་བྱེད་རྒྱུ་ཞེས་བྱ། །དེ་ལྟ་ཡིན་ན་མི་རིགས་སོ། །དེའི་ཕྱིར་
དོན་དམ་པར་ན་བསྒྲུབ་པར་བྱ་བ་དང་། སྒྲུབ་པར་བྱེད་པ་ཉིད་མ་གྲུབ་པའི་ཕྱིར་གཏན་ཚིགས་མ་གྲུབ་པའི་དོན་ཉིད་དང་། འགལ་བའི་དོན་ཉིད་དོ། །ཞེས་འདིས་སྐྱོན་འདི་སྨྲས་པ་ཡིན་ནོ། །ཞེས་གསུངས་སོ། །དེའི་དོན་ནི། ལེགས་ལྡན་འབྱེད་ཀྱིས་
དངོས་པོར་སྨྲ་བ་ལ་སྨྲས་པ་མིག་སོགས་རྒྱུ་ལས་སྐྱེས་པར་དེ་བཞིན་གཤེགས་པས་གསུངས་ཞེས་པ་ཀུན་རྫོབ་ཀྱི་དབང་དུ་བྱས་ནས་སམ། དོན་དམ་པའི་དབང་དུ་བྱས་ནས་གསུངས། དང་པོ་ལྟར་ན་ནི། ཁྱོད་ཀྱིས་མི་འདོད་ལ། གཉིས་པ་ལྟར་ན། ཁོ་

།བོ་ཅག་དབུ་མ་པས་མི་འདོད་དོ། །ཞེས་པའི་དོན་ཡིན་ལ། དེ་ལྟར་ན་གནས་ཚུལ་ལ་སེམས་པའི་སྐབས་སུ་མིག་སོགས་རྣམས་ཡོད་མེད་གང་དུ་ཡང་ཁས་མི་ལེན་པར་ལེགས་ལྡན་འབྱེད་རང་ཉིད་ཀྱིས་བཤད་ཅེས་པའོ།༄༅།
གཉིས་པ་དཔེ་དོན་མི་མཚུངས་པར་བསྟན་པ་ནི། ཇི་སྐད་དུ་དཔེ་ལ་ཡང་འདྲ་བ་ཡོད་པ་མ་ཡིན་ནོ། །དེར་ནི་སྒྲའི་སྤྱི་དང་མི་རྟག་པ་ཉིད་ཀྱི་སྤྱིའི་ཁྱད་པར་བརྗོད་པར་མི་འདོད་པ་གཉིས་ཀ་ལ་ཡོད་ན། དེ་བཞིན་དུ་མིག་གི་སྤྱི་ནི་སྟོང་པ་ཉིད་དང་སྟོང་པ་ཉིད་མ་
ཎྜཱ ཡིན་པར་སྨྲ་བ་དག་གིས་ཀུན་རྫོབ་ཏུ་ཡང་ཁས་མ་བླངས་ལ། དོན་དམ་པར་ཡང་མ་ཡིན་པས་དཔེ་ལ་ཡང་འདྲ་བ་ཡོད་པ་མ་ཡིན་ནོ། །ཞེས་གསུངས་སོ། །དེའི་དོན་ནི་སངས་རྒྱས་པས་གྲངས་ཅན་གྱི་ངོར་བྱས་པའི་རྟགས་ཀྱིས་སྒྲ་མི་རྟག་པར་སྒྲབ་པ་
དེའི་ཚེ་རྟགས་ཆོས་དོན་གསུམ་པོ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་ཚད་མས་འཇོག་ནུས་པའི་ཕྱིར་ན། རང་རྒྱུད་ཀྱི་གཏན་ཚིགས་ཡང་དག་ཏུ་རུང་བ་ཡིན་ཏེ། དཔེར་ན་དུ་བསལ་མེ་ལྡན་དུ་སྒྲུབ་པ་བཞིན་ནོ། །དབུ་མ་པས་དངོས་པོར་སྨྲ་
བའི་ངོར་དོན་དམ་དཔྱོད་བྱེད་ཀྱི་རིགས་པ་སྨྲས་པ་དེའི་ཚེ་ནི། ཆོས་ཅན་མཐུན་སྣང་དུ་གྲུབ་པ་ནི་མ་ཡིན་ཏེ། དབུ་མ་པས་ཆོས་གཅིག་དཔྱད་གཞིར་གཟུང་ནས། གནས་ཚུལ་ལ་སེམས་པའི་རིགས་པས་གང་དུ་གྲུབ་དཔྱོད་པ་ན་ཆོས་གཅིག་པོ་དེ་གྲུབ་པར་
❖ གྱུར་ན་དེ་རིགས་པས་དཔྱད་བཟོད་དུ་ཐལ་བའི་ཕྱིར་ཞེས་པའོ། །གསུམ་པ་དབུ་མའི་རྟགས་ཀྱིས་དགག་བྱ་འགོག་པ་ལ་འགལ་ཟླ་དམིགས་པའི་གཏན་ཚིགས་སུ་བཀོད་པ་ཐམས་ཅད་ཀྱི་གཏན་ཚིགས་དབུ་མ་པ་རང་ལུགས་ཀྱི་ཚད་མས་མི་འགྲུབ་ཅིང་དེ་ལྟར་

དུ་བྷ་བྱུ་རང་ཉིད་ཀྱིས་ཁས་བླངས་པ་ཡིན་ནོ། །ཞེས་འཆད་པ་ནི་ཇི་སྐད་དུ། གང་གི་ཕྱིར་དེ་ལྟར་འདིས་རང་ཉིད་ཀྱིས་ཚུལ་འདིས་གཏན་ཚིགས་མ་གྲུབ་པར་ཁས་བླངས་པས་དེའི་ཕྱིར་དངོས་པོའི་ཆོས་གཏན་ཚིགས་སུ་བཀོད་པའི་རྗེས་སུ་དཔག་པ་ཐམས་
ཅད་ལ་གཏན་ཚིགས་ལ་སོགས་པ་རང་ལ་མ་གྲུབ་པའི་ཕྱིར། སྒྲུབ་པར་བྱེད་པ་ཐམས་ཅད་རྣམ་པར་འཇིག་པར་འགྱུར་རོ། །ཞེས་བྱ་བ་ལ་སོགས་པ་རྒྱས་པར་གསུངས་སོ། །བཞི་པ་རང་ལ་མཚུངས་པ་སྤང་བ་ནི། ཇི་སྐད་དུ། གལ་ཏེ་གཞན་གྱི་རྗེས་སུ་
དཔག་པ་དག་ལ་སྐྱོན་ཇི་སྐད་དུ་སྨྲས་པ་དེ་བཞིན་དུ་རང་གི་རྗེས་སུ་དཔག་པ་དག་ལ་ཡང་ཇི་སྐད་སྨྲས་པའི་ཉེས་པར་ཐལ་བས་གཞི་མ་གྲུབ་པ་དང་གཏན་ཚིགས་མ་གྲུབ་པ་ལ་སོགས་པའི་སྐྱོན་དེ་ཉིད་དུ་འགྱུར་བ་མ་ཡིན་ནམ་དེའི་ཕྱིར་གང་གཉིས་ཀ་ལ་སྐྱོན་དུ་
འགྱུར་བ་དེ་ནི་གཅིག་ལ་བརྒལ་བར་མི་བྱ་སྟེ། དེས་ན་སྐྱོན་འདི་དག་ཐམས་ཅད་མི་རིགས་པར་འགྱུར་རོ་ཞེ་ན། བརྗོད་པར་བྱ་སྟེ། རང་རྒྱུད་ཀྱི་རྗེས་སུ་དཔག་པ་སྨྲ་བ་དག་ལ་ཉེས་པ་འདིར་འགྱུར་གྱི་ཁོ་བོ་ཅག་ལ་ནི་རང་རྒྱུད་ཀྱི་རྗེས་སུ་དཔག་པ་མི་སྦྱོར་
ཏེ༑ རྗེས་སུ་དཔག་པ་དག་ནི་གཞན་གྱི་དམ་བཅའ་བ་འགོག་པའི་འབྲས་བུ་ཅན་ཡིན་པའི་ཕྱིར་རོ། །ཞེས་སོགས་རྒྱས་པར་གསུངས་སོ། །གཉིས་པ་ཚད་མ་སྐྱེད་པ་ལ་གཞན་གྲགས་བརླིངས་བར་བསྟན་པ་ནི། ཇི་སྐད་དུ། ཡང་ཅི་གང་ཡང་རུང་བ་ལ་
གྲུབ་པའི་རྗེས་སུ་དཔག་པའི་སྒོ་ནས་ཀྱང་རྗེས་སུ་དཔག་པས་གནོད་པ་ཡོད་དམ་ཞེ་ན། ཡོད་དེ་དེ་ཡང་རང་ཉིད་ལ་གྲུབ་པའི་གཏན་ཚིགས་ཀྱིས་ཡིན་གྱི། གཞན་ལ་གྲུབ་པས་ནི་མ་ཡིན་ཏེ། འཇིག་རྟེན་ཉིད་དུ་མཐོང་བའི་ཕྱིར་རོ། །འཇིག་རྟེན་ན་ནི་རེ་

༄༅། །དགོད། དེའི་སྟེང་དུ་མཉྫིའི་ཁར་ལྕགས་སྣོད་ཀྱི་ནང་དུ་འབྲུ་ནག་ཁྲག་ཆང་གིས་སྦྲས་པའི་དམར་གཏོར་ཟུར་གསུམ་འཁོར་བཞི་བཅས་མེ་རི་སྐུ་ཙཀ་གིས་སྤྲས་པའི་མཐར་སྐྱེར་རྩངས་དང་ཐོད་སྐམ་རྒྱུ་མའི་ལྡ་ལྡིས་བརྒྱན་ཅིང་
དར་ནག་གི་གདུགས་ཕུག་པ་ཤ་ཁྲག་ཆང་གིས་བཏབ་པ་བརྗིད་ལྡན་བཤམ། མདུན་དུ་གཏོར་ཟོར་རྩངས་གཟེངས་པ། ལྕགས་ཟངས་རྡོ་ཕྱེ་ཀེ་ཤང་ཡུངས་དཀར་ནག་སོགས་ཐུན་རྫས། མཚེ་དང་ཡུངས་ཀར་གྱི་གོང་བུ། རྡོ་ཟོར་གྲུ་གསུམ། མདའ་
གཞུ༑ ཁྲག་སྣ་དུག་སྣ་བཅས་ཀྱི་མཐར་དྲག་པོའི་ཉེར་སྤྱོད། གཏོར་མའི་མདུན་ཧོམ་ཁུང་དུ་ལིངྒ་ཁེབ་བཅས་དང་། རྣལ་འབྱོར་པ་རྣམས་ལ་མཁོ་བའི་ཡོ་བྱད་རྣམས་ཀྱང་ཚང་བར་བཤམ་མོ། །ངག་འདོན་ལ་ཐོག་མར་སྔོན་འགྲོ་གཏོར་མ་ཆུས་བྲན་
ལ༑ ༀ་ཨཱཿ ཧཱུྃ་ལན་གསུམ་གྱིས་བརླབ། ༀ་སརྦ་བིགྷན་སོགས་གསུམ་གྱིས་བསྔོས་ལ། ཧཱུཾ། །བཀའ་གསང་རྨད་བྱུང་དཀྱིལ་འཁོར་འདིར། །གསང་བའི་དམ་ཅན་སོ་སོ་ནས། །འདུ་བའི་ལྷ་ནི་མ་གཏོགས་པའི། །བགེགས་དང་ལོག་འདྲེན་
འབྱུང་པོའི་ཚོགས། །མཆོད་སྦྱིན་གཏོར་མས་ཚིམ་གྱིས་ལཾ། །འདི་རུ་མ་འདུག་གཞན་དུ་སོང་། །ཅི་སྟེ་མི་འགྲོ་འདུག་གྱུར་ན། །སེང་གདོང་དྲག་མོར་ཁྲོས་ནས་ནི། །ཁྱེད་ཅག་ལུས་ངག་ཡིད་གསུམ་རྣམས། རྡུལ་ཕྲན་བཞིན་དུ་བརླག་པར་
འགྱུར༑ །དེ་བས་རང་རང་གནས་སུ་དེང་། ། ཨོཾ་སརྦ་བིཥྚཱན་གཙྪ། ཨ་ཀ་ས་མ་སོགས་རོལ་མོ་དང་ཐུན་བཅས་བགེགས་བསྐྲད། མཚམས་བཅད་པ་ནི། ཧཱུཾ། །ང་ནི་སེང་གདོང་དྲག་མོ་སྟེ། །སྐུ་གསུང་ཐུགས་ཀྱི་ཆོ་འཕྲུལ་ལས། །ཡེ་ཤེས་ཁྲོ་མོས་

ནམ་མཁའ་གང༌། །དམ་ཚིག་མཁའ་འགྲོས་བར་སྣང་གང༌། །ལས་བྱེད་མཁའ་འགྲོས་ས་གཞི་གང༌། །ཕྱོགས་མཚམས་རྡོ་རྗེའི་རྭ་གུར་བརྩེགས། །མེ་རླུང་འཚུབས་མས་སྣང་སྲིད་འགེངས། །བགེགས་རིགས་འདུག་པའི་སྐབས་མེད་དོ། །རྩ་
སྔགས་ཀྱི་མཐར། ཨོཾ་བཛྲ་རཀྵ་རཀྵ་ཧཱུཾ་ཕཊ་ཅེས་རོལ་མོ་དང་གུ་གུལ་གྱིས་བདུགས། མཆོད་པ་བྱིན་རླབས་ནི། ཨོཾ་གྱིས་ཆོས་རྣམས་སྟོང་པར་གྱུར་པའི་ངང་། །ཨཱཿ ལས་དུང་ཆེན་ཐོད་པ་ཡངས་པའི་ནང་། །ཧཱུཾ་ལས་ཕྱི་ནང་དགྲ་བགེགས་བསྒྲལ་
བྱུང་གི །ཁྲག་ཞག་ཡོན་ཆབ་དབང་ལྔའི་མེ་ཏོག་དང༌། །ཚིལ་ཆེན་སྤོས་དང་ཞུན་ཆེན་མར་མེ་གསལ། །མཁྲིས་པའི་དྲི་ཆབ་ཤ་རུས་ཞལ་ཟས་རི། །རྐང་གླིང་རྔ་དུང་རོལ་མོ་བསམ་མི་ཁྱབ། །བདུད་རྩི་སྨན་མཆོག་རཀྟའི་རྒྱ་མཚོ་ཆེ། །ཤ་རུས་
བརྩེགས་པའི་གཏོར་མ་འདོད་ཡོན་ལྔ། །དཔག་ཡས་མཆོད་སྤྲིན་ཞིང་ཀུན་ཁྱབ་པར་གྱུར། །ཨོཾ་བཛྲ་ཨཉྙཾ་ནས། ཤབྡ་ཨཱཿ ཧཱུྃགི་བར་གྱིས་ཉེར་སྤྱོད་དང་། ཨོཾ་ཨཱཿ ཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿ ཐ ཨོཾ་ཨཱཿ ཧཱུྃམ་ཧཱ་རཀྟ་ཛྭ་ལ་མཎྜལ་ཧཱུྃ་ཧྲཱིཿ ཐ།
ཨཱཿ ཧཱུྃ་མ་ཧཱ་བ་ལིཾ་ཏ་བ་ལ་བ་ཏི་གུ་ཧྱ་སིདྡྷི་ས་མ་ཡ་ཧཱུྃ་ཧྲཱིཿ ཐ། ཞེས་སྨན་རག་གཏོར་གསུམ་དང་། ཨོཾ་ཨཱཿ ཧཱུྃ་སརྦ་པཱུ་ཛམེ་གྷ་ས་མུ་དྲ་སྤ་ར་ཎ་སྭཱ་ཧཱ། ཞེས་མཆོད་པ་ཐམས་ཅད་མི་ཟད་པར་བྱིན་གྱིས་བརླབ་བོ། །བདག་བསྐྱེད་དངོས་ལ། སྐྱབས་
འགྲོ་སེམས་བསྐྱེད་ཚད་མེད་བཞི་རྣམས་སྤྱི་ལྟར་དང་། སྭ་བྷཱ་བས་སྦྱང་། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མ་ལ་གནས་པའི་ཧཱུཾ་ཡིག་ལས་བྱུང་བའི་སྣ་ཚོགས་རྡོ་རྗེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་འོག་རྡོ་རྗེའི་ས་

༄༅། །གཞི། ལོགས་རྡོ་རྗེའི་རྭ་བ། སྟེང་རྡོ་རྗེའི་གུར། ཕྱི་རོལ་ཐམས་ཅད་ཡེ་ཤེས་ཀྱི་མེ་འབར་བའི་སྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་དུར་ཁྲོད་ཆེན་པོ་འཇིགས་ཤིང་སྐྱི་གཡའ་བས་བསྐོར་བའི་དབུས་སུ། ཨེ་
ལས་ཆོས་འབྱུང་གྲུ་གསུམ་མཐིང་ནག་གདེངས་ཀ་ཆེ་བ་གྱེན་དུ་ཕྱོགས་པ། དེའི་དབུས་ཀྱི་ནམ་མཁར་པཾ་ལས་སྣ་ཚོགས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་མཐིང་ནག་གསལ་ཞིང་འཚེར་བ། དེ་ལས་འོད་ཟེར་འཕྲོས་གདུག་པ་ཅན་
ཐམས་ཅད་ཚར་བཅད། དཔའ་བོ་མཁའ་འགྲོ་རྣམས་ཀྱི་ནུས་མཐུ་ཐམས་ཅད་བསྡུས་ནས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས་རང་ཉིད་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་སྐུ་མདོག་མཐིང་ནག་ཞལ་གཅིག་ཕྱག་གཉིས་མ། སེང་ཞལ་
རབ་ཏུ་གདངས་ཤིང་། མཆེ་བ་གཙིགས་ནས་ལྗགས་གློག་ལྟར་འཁྱུགས་པ། སྤྱན་གསུམ་དམར་ལ་ཟླུམ་ཞིང་བགྲད་པ། དབུ་སྐྲ་དང་སྨིན་མ་དང་སྨ་ར་དང་ཨག་ཚོམ་དམར་སེར་གྱེན་ཐུར་དུ་འཁྱིལ་པ་ལས་མེའི་ཚྭ་ཚྭ་འཕྲོ་བ། ཕྱག་གཡས་པས་རྡོ་རྗེས
མཚན་པའི་གྲི་གུག་ནམ་མཁའ་ལ་ཕྱར་ཞིང་། གཡོན་ཐོད་པ་ཁྲག་གིས་གང་བ་ཐུགས་ཀར་འཛིན་པ། གྲུ་མོ་གཡོན་ན་ཁ་ཊཾ་ག་བསྣམས་པ། ནུ་འབུར་མཐོ་ཞིང་རྒྱས་པ། མི་མགོ་སྐམ་པོ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། རིན་པོ་ཆེ་
དང་རུས་པའི་རྒྱན་ལྔས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམ་ཞིང་གཡོན་བརྐྱངས་པའི་སྟབས་ཀྱིས་མི་རོ་དམར་སེར་མགོ་བོ་གཡོན་དུ་བསྟན་པའི་སྙིང་གར་བརྫིས་ཤིང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་

བཞུགས་པ། དེའི་འཁོར་དུ་ཡེ་ཤེས་དང་འཇིག་རྟེན་པའི་དཔའ་བོ་མཁའ་འགྲོའི་ཚོགས་དཔག་ཏུ་མེད་པས་བསྐོར་བར་གྱུར། ལྷ་དེ་ཐམས་ཅད་ཀྱི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ། དེ་ལས་འོད་ཟེར་འཕྲོས་
པས་འོག་མིན་མཁའ་སྤྱོད་ཨོ་རྒྱན་ལ་སོགས་པའི་གནས་ནས་མཁའ་འགྲོ་མ་སེང་གེའི་གདོང་པ་ཅན་ལ་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་འགྲོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་སྤྱན་དྲངས། ཨོཾ་ཌཱ་ཀི་ནཱི་སིཾ་ཧ་མུ་ཁཱི་
ས་པ་རི་ཝཱ་ར་ཨཉྙཾ་ཨཱཿ ཧཱུྃ། ཨོཾ་བཛྲ་པུཥྤ་སོགས་ནས། ཤབྡ་ཨཱཿ ཧཱུྃ་གི་བར་གྱིས་མཆོད་ལ། ཛཿ ཧཱུྃ་བཾ་ཧོཿ ཞེས་པས་རང་ལ་གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་
26
པ་ཨོཾ་བཛྲ་ས་མཱ་ཛཿས་སྤྱན་དྲངས། ཨཾ་པཉྩ་ཀུ་ལ་ས་པ་རི་ཝཱ་ར་ཨཉྙཾ་སོགས་ཀྱིས་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་སོགས་གསོལ་བ་བཏབ་པས། ཨོཾ་བཛྲ་བྷ་བ་ཨ་བྷི་ཥིཉྩ་ཧཱུཾ་ཞེས་གསུང་ཞིང་དབང་བསྐྱར་སྐྲ་་གང་དྲི་མ་
དག ཆུའི་ལྷག་མ་ཡར་ལུད་པ་ལས་སྤྱི་བོར་མི་བསྐྱོད་པའི་ངོ་བོ་རྡོ་རྗེ་སྔོན་པོ་རྩེ་ལྔ་པས་དབུར་བརྒྱན་པར་བསམ། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་སྦྱར་བའི་ཨཉྙཾ་ནས་ཤབྡའི་བར་གྱིས་མཆོད། སེང་གེ་རྣམ་པར་བསྒྱིངས་པའི་ཞལ་ཅན་མ། །
མཐོན་མཐིང་འོད་སྟོང་འཕྲོ་བའི་མིག་ཡངས་མ། །དཔའ་མོ་དགྱེས་པའི་གད་རྒྱངས་ཆེར་སྒྲོགས་མ། །ཡེ་ཤེས་མཁའ་འགྲོ་མ་ལ་ཕྱག་འཚལ་བསྟོད། །ཅེས་བསྟོད་ཅིང་། ལྷ་སྐུ་སྣང་ལ་རང་བཞིན་མེད་པ་ལ་མཉམ་པར་བཞག དེ་ལས་ལྡང་བ་

༄༅། །ན། རང་གི་སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་མཐིང་ནག་སྔགས་ཀྱི་ཕྲེང་བས་གཡོན་དུ་བསྐོར་བ་ལས་འོད་ཟེར་མེ་ཕུང་ལྟ་བུ་དཔག་ཏུ་མེད་པ་འཕྲོས་པས་ལུས་ཀྱི་ཕྱི་ནང་ཐམས་ཅད་ཁྱབ། ནད་གདོན་སྡིག་
སྒྲིབ་བྱད་ཀ་རྦོད་གཏོང་། མི་དང་མི་མ་ཡིན་པའི་གནོད་པ་ཐམས་ཅད་རེག་པ་ཙམ་གྱིས་ཚར་བཅད། བླ་མ་ཡི་དམ་མཁའ་འགྲོའི་བྱིན་རླབས་དང་ནུས་མཐུ་ཐམས་ཅད་འོད་ཟེར་གྱི་རྣམ་པར་བསྡུས་ནས་རང་ལ་ཐིམ་པས་རྒྱུད་བྱིན་གྱིས་བརླབས་པར་
བསམས་ལ། ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ། ཅེས་བསྙེན་སྔགས་ཅི་ནུས་བཟླས་ལ། མཆོད་བསྟོད་བྱ། བཅོམ་ལྡན་འདས་མ་བདག་དང་སེམས་ཅན་གྱི་ནད་གདོན་སྡིག་སྒྲིབ་བགེགས་དང་བར་དུ་གཅོད་པ་ཐམས་ཅད་ཉེ་བར་ཞི་བ་
དང་༑ གཞན་གྱི་བྱད་ཀ་རྦོད་གཏོང་ཐམས་ཅད་ཕྱིར་བཟློག་པ་དང་། མྱུར་དུ་མཁའ་འགྲོ་མ་སེང་གེའི་གདོང་ཅན་མའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་དོན་གསོལ། ཟློག་པ་ནི། ཨ་ཀ་ས་མ་སོགས་ལ་ལྷ་སྲིན་སྡེ་བརྒྱད་མི་
དང་མི་མ་ཡིན་པའི་བྱད་ཀ་རྦོད་གཏོང་ཐམས་ཅད་བྱད་མ་གནོད་བྱེད་ཀྱི་སྟེང་དུ་ཨེ་ས་བྷྱོཿབྷྱོཿ༔ ཟློག་ཟློག་ཅེས་བཏགས་པ་དང་སྔགས་མགོ་མཇུག་ལྡོག་པ་ཇི་ལྟར་རིགས་པ་བཟླ། མཐར། རང་གི་ལག་མཐིལ་གཡས་གཡོན་ཉི་ཟླའི་དཀྱིལ་འཁོར་གྱི་བར་དུ་
དགྲ་བགེགས་དམིགས་ལ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི༴ གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་

ཀྱི༴ མཁའ་འགྲོ་མ་སེང་གེའི་གདོང་པ་ཅན་མཁའ་འགྲོ་བྱེ་བ་འབུམ་སྡེའི་ཚོགས་དང་བཅས་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ལ་ནད་གདོན་བར་
ཆད་ཆག་ཆེ་ཉམ་ང་བྱད་ཀ་རྦོད་གཏོང་ལ་སོགས་པ་མི་མཐུན་པའི་ཕྱོགས་ཐམས་ཅད་ད་ལྟ་ཉིད་དུ་ཕྱིར་བཟློག་པར་གྱུར་ཅིག མེད་པར་གྱུར་ཅིག སྟོང་པར་གྱུར་ཅིག ཅེས་བརྗོད་ལ་ཐལ་མོ་ལན་གསུམ་བརྡབ། རྩ་སྔགས་ལ་ཏྲིར་ཙ་ས་མ་ཡ་བྱད་མའི་
སྲོག་ལ་གཏུབས། ཞེས་བཏགས་པ་ཅུང་ཟད་བཟླས་ལ། ཁྲོ་བོ་འབར་བའི་སོགས་བརྗོད། རང་གི་སྙིང་ག་ནས་འོད་ཟེར་འཕྲོས་པས་གདན་འོད་ཟེར་གྱི་རྣམ་པ་གྱུར་ནས་རང་ལ་ཐིམ་པར་བསམ་མོ། །གཏོར་འབུལ་ནི། གཏོར་མ་རྣམས་དང་ནང་མཆོད་
གཉིས་ཀ ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སོགས་ནས། བྱིན་གྱིས་བརླབ་པའི་བར་དང་། གཏོར་མ་སྟེང་གི་ནམ་མཁར་སོགས་གཏོར་ཆོག་མཛེས་རྒྱན་བཞིན་དང་། ཡང་བྱིན་རླབས་དྲན་
པར་བྱས་ཏེ། ཨོཾ་ཨཱཿ ཧཱུྃ ཧ་ཧོ་ཧྲཱིཿ ལན་གསུམ་གྱིས་བྱིན་བརླབ། གཏོར་མགྲོན།མདུན་གྱི་ནམ་མཁར་པཾ་ལས་སྣ་ཚོགས་པདྨ་སོགས་ནས། རྡོ་རྗེ་སྔོན་པོ་རྩེ་ལྔ་པས་དབུར་བརྒྱན་པའི་བར་ཡན་ལག་བཞི་རྫོགས་སུ་བསྐྱེད་པའམ། མི་ནུས་ན། རང་
གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་མཁའ་སྤྱོད་ལ་སོགས་པའི་གནས་ནས་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་ལ་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་འགྲོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་སྤྱན་

༄༅། །དྲངས་པས་ཀྱང་རུང་། གང་ལྟར་ཡང་མདུན་བསྐྱེད་ཀྱི་ལྷའི་ལྗགས་རྡོ་རྗེའི་སྦུ་གུའི་འོད་ཀྱིས་གཏོར་མ་དྲངས་ཏེ་གསོལ་བར་བསམོ་ཞིང་། རྡོ་རྗེ་ཐལ་མོ་ཁ་གྱེན་དུ་ཕྱེ་སྟེ། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་ཨཻ་ཨ་ཀཱ་རོ་
སོགས་བཏགས་པ་གསུམ་མམ་ལྔ་སོགས་ཀྱིས་ཕུལ། གོང་ལྟར་མཆོད་པས་མཆོད་ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་ཨོཾ་ཨཱཿ  ྃ་ཞེས་པས་ནང་མཆོད་འབུལ། སྔར་གྱི་བསྟོད་པ་བསྡུས་པས་བསྟོད།མཁའ་འགྲོའི་གཙོ་མོ་སེང་གེའི་གདོང་ཅན་
མ༑ །དམ་རྫས་བདུད་རྩིའི་གཏོར་མ་འདི་བཞེས་ལ། །སྐྱབས་སུ་སོང་བའི་རྣལ་འབྱོར་བདག་ཅག་རྣམས། །ནམ་ཡང་གཡེལ་མེད་རྟག་ཏུ་སྐྱོང་བར་མཛོད། །ཁྱེད་ཐུགས་དགྱེས་པའི་ཆུ་སྐྱེས་ལས་བྱུང་བའི། །དངོས་གྲུབ་བདེ་ཆེན་བདུད་རྩིའི་བཅུད་ཆེན་
r
པོས༑ །ལྟོས་བཅས་བུང་བ་བདག་ཅག་ཚིམ་མཛད་དེ། །མཁའ་འགྲོ་སྤྱོད་པའི་གནས་སུ་འཁྲིད་དུ་གསོལ། །ཞེས་པས་ཕྲིན་ལས་བཅོལ་ཏེ་འདོད་དོན་གསོལ་ལོ། །སླར་ཡང་འབྲུ་གསུམ་གྱིས་བྱིན་རླབས་དྲན་ཏེ། གུར་ཞལ། ལས་མགོན། མཁའ་
འགྲོ་སྤྱི་གཏོར་བཅས་དང་། སྤྲོ་ན་སྐོང་གསོ་ཀོལླཱི་མགོ་བར་ནར་འདེད་དུ་བཏང་བར་བྱའོ། །དེ་ནས་མདུན་བསྐྱེད་སྒྲུབ་པ་ལ། མདུན་གྱི་མཎྜལ་གཏོར་མ་བཅས་ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མ་
སོགས་ནས། ཆོས་འབྱུང་གྲུ་གསུམ་མཐིང་ནག་གདེངས་ཀ་ཆེ་བ་གྱེན་དུ་ཕྱོགས་པ། དེའི་དབུས་ཀྱི་ནམ་མཁར་པཾ་ལས་སྣ་ཚོགས་པདྨ་འདབ་མ་བཞི་པའི་ལྟེ་བ་དང་འདབ་མ་རྣམས་ལ་རཾ་ལས་ཉི་མའི་དཀྱིལ་འཁོར་རེ་རེའི་སྟེང་ཧཱུྃ་ཡིག་རེ་རེ། དེའང་

དབུས་ཀྱི་མཐིང་ནག ཤར་གྱི་དཀར་པོ། ལྷོའི་སེར་པོ། ནུབ་ཀྱི་དམར་པོ། བྱང་གི་ལྗང་གུ་རྣམས་གསལ་ཞིང་འཚེར་བ། དེ་ལས་འོད་ཟེར་འཕྲོས། གདུག་པ་ཅན་ཐམས་ཅད་ཚར་བཅད། དཔའ་བོ་མཁའ་འགྲོ་རྣམས་ཀྱི་ནུས་མཐུ་ཐམས་ཅད་
བསྡུས་ནས་ཧཱུཾ་རྣམས་ལ་ཐིམ། དེ་རྣམས་ཡོངས་སུ་གྱུར་པ་ལས་དབུས་སུ་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་མཐིང་ནག ཤར་དུ་སངས་རྒྱས་རིགས་ཀྱི་སེང་གདོང་ཅན་དཀར་མོ། ལྷོར་རིན་ཆེན་རིགས་ཀྱི་སེང་གདོང་ཅན་སེར་
མོ༑ ནུབ་ཏུ་པདྨའི་རིགས་ཀྱིས་སེང་གདོང་ཅན་དམར་མོ། བྱང་དུ་ལས་ཀྱི་རིགས་ཀྱི་སེང་གདོང་མ་ལྗང་གུ་ཐམས་ཅད་ཀྱང་ཞལ་གཅིག་ཕྱག་གཉིས་མ་སོགས་ནས། ཕྱག་གཡས་པ་རྣམས་ཀྱིས་རང་རྟགས་ཀྱིས་མཚན་པའི་གྲི་གུག་ནམ་མཁའ་ལ་འཕྱར་
130
བ༑ གཡོན་པ་རྣམས་ཀྱིས་ཐོད་པ་སོགས་ནས་མེ་འབར་བའི་དབུས་ན་བཞུགས་པ། གཞན་ཡང་དེ་དག་གི་འཁོར་དུ་ཡེ་ཤེས་པ་དང་འཇིག་རྟེན་པའི་རིགས་ཀྱི་དཔའ་བོ་དང་མཁའ་འགྲོ་བཀའ་སྲུང་དམ་ཅན་རྒྱ་མཚོའི་ཚོགས་དཔག་ཏུ་མེད་པར་བསྐོར་བ་
དང་བཅས་པར་གྱུར། དེ་རྣམས་ཀྱི་དཔྲལ་བར་ཨོཾ་སོགས་ནས། དཔའ་བོ་མཁའ་འགྲོ་བཀའ་སྲུང་དམ་ཅན་རྒྱ་མཚོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་དང་། དབྱངས་རོལ་བཅས་སྤྱན་འདྲེན་ནི། ཧཱྃ་བྷྱོཿ གནས་མཆོག་འོག་མིན་སྟག་པོ་
བཀོད༑ །མཁའ་ལ་སྤྱོད་དང་ཨཽ་ཌ་ཡཱན། །སོ་ས་གླིང་སོགས་གར་བཞུགས་ནས། །མཁའ་འགྲོའི་དབང་མོ་འཁོར་བཅས་གཤེགས། །དད་དང་དམ་ཚིག་ལྡན་པ་ཡི། །རྣལ་འབྱོར་སྒྲུབ་པོ་བདག་ཅག་གིས།།བསྟན་དང་འགྲོ་བའི་དོན་སླད་དུ།།

༄༅། །ཡུམ་ཆེན་མཁའ་འགྲོ་སྤྱན་འདྲེན་ནོ། །ཡེ་ཤེས་མཁའ་འགྲོ་ཀུན་གྱི་གཙོ། །སེང་གེའི་གདོང་ཅན་གཤེགས་སུ་གསོལ། །རྡོ་རྗེ་རིགས་ཀྱི་མཁའ་འགྲོ་མ། །རྔམ་པའི་ཞལ་ལྡན་གཤེགས་སུ་གསོལ། །སངས་རྒྱས་རིན་ཆེན་
པདྨ་དང་། །ལས་ཀྱི་རིགས་ཀྱི་མཁའ་འགྲོ་མ། །སྤྲུལ་པ་ཡང་སྤྲུལ་འཁོར་དང་བཅས། །གནས་འདིར་མྱུར་དུ་གཤེགས་སུ་གསོལ། །ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ར་ཨེ་ཧྱ་ཧི། ཞེས་པས་སྤྱན་དྲངས། ཧཱུཾ། ཡེ་ཤེས་ལས་གྲུབ་དག་པའི་གཞལ་
མེད་ཁང་། །གྲུ་གསུམ་མཐིང་ནག་པད་ཉི་རོ་ཡི་གདན། །མེ་རླུང་འཁྲུགས་པའི་དཀྱིལ་འཁོར་ཆེན་པོ་འདིར། །མཁའ་འགྲོ་འཁོར་བཅས་བརྟན་པར་བཞུགས་སུ་གསོལ། །མཚན་སྔགས་མཐར་ཨཱ་ས་ན་ཏིཥྛནྟུ། ཞེས་བཞུགས་སུ་གསོལ། སྔགས་
སྔོན་འགྲོས་ཨགྷཾ་ཨཱཿ ཧཱུྃནས། ཤབྡ་ཨཱཿ ཧཱུྃ་གི་བར་གྱིས་མཆོད་ལ། ཛཿ ཧཱུྃ་བཾ་ཧོཿ ས་མདུན་བསྐྱེད་ལ་བསྟིམ། དབང་ལྷ་སྤྱན་དྲང་། མཆོད་དེ་དབང་བསྐུར་ནས། ཆུའི་ལྷག་མ་ཡར་ལུད་པ་ལས་གཙོ་མོའི་སྤྱི་བོར་མི་བསྐྱོད་པའི་ངོ་བོ་རྡོ་རྗེ་སྔོན་པོ་རྩེ་
ལྔ་པ་དང་། གཞན་རྣམས་ཀྱི་སྤྱི་བོར་རིགས་གཞན་བཞིའི་འཁོར་ལོ་རིན་པོ་ཆེ་པདྨ་རལ་གྲི་རྣམས་ཀྱིས་དབུར་བརྒྱན་པར་བསམ། དེ་ནས་མཆོད་པ་རྣམས། རྒྱལ་ཀུན་སྦྱིན་པའི་ཕ་རོལ་ཕྱིན་སྟོབས་དང་། །བདག་ཅག་ལྷག་བསམ་སྨོན་ལམ་བདེན་
སྟོབས་ཀྱིས། །ཕྱི་ནང་གསང་བའི་མཆོད་སྤྲིན་བསྐལ་པའི་བར། །མཆོད་ཡུལ་ཀུན་གྱི་སྤྱན་ལམ་རྒྱས་གྱུར་ཅིག །ཨོཾ་ཨཱཿ ཧཱུྃ་སརྦ་པཱུ་ཛ་མེ་གྷ་ས་མུ་དྲ་སྥ་ར་ཎཿསྭཱ་ཧཱ། ཞེས་པས་རྒྱ་ཆེ་རྒྱུན་མི་ཆད་པར་སྤེལ། ཧཱུཾ། རྣམ་པ་དགྲ་བགེགས་བསྒྲལ་བའི་

ཤ་ཁྲག་རུས། །ངོ་བོ་རྡུལ་བྲལ་ཡེ་ཤེས་རང་སྣང་སྤྲིན། །མཆོད་ཡོན་མེ་ཏོག་བདུག་པ་སྣང་གསལ་དྲི། །ཞལ་ཟས་རོལ་མོ་མཁའ་འགྲོ་དགྱེས་ཕྱིར་འབུལ། ། ཨོཾ་ཌཱ་ཀི་ནཱི་སིཾ་ཧ་མུ་ཁཱི་ས་པ་རི་ཝཱ་ར་ཨཉྙཾ་ཨཱཿ ཧཱུྃ ཨོཾ་བཛྲ་པུ ཥྤ་ནས་ཤབྡ་ཨཱཿ ཧཱུྃ་ཞེས་
ཉེར་སྤྱོད་དང་། ཧཱུཾ། རང་བཞིན་གདོད་ནས་རྣམ་དག་བདུད་རྩིའི་མཆོག །ཤ་ལྔ་བདུད་རྩི་ལྔ་དང་ཡེ་ཤེས་ལྔ། །དབྱེར་མེད་ཡེ་ཤེས་བདུད་རྩིར་བྱིན་བརླབས་པ། །མཁའ་འགྲོ་འཁོར་བཅས་དགྱེས་པའི་མཆོད་པ་འབུལ། །ཨོཾ་ཌཱ་ཀི་སོགས་གོང་ལྟར་
མཇུག་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི། ཞེས་སྨན་ཕུད་དང་། སྤྲོ་ན་ཕུད་མཆོད་བྱ། ཧཱུཾ། ཕྱི་ནང་གསང་བའི་ཀུན་རྟོག་དགྲ་ཚོགས་རྣམས། །སྐྱེ་མེད་ཡེ་ཤེས་ཆེན་པོའི་ཀློང་ཡངས་སུ། །བསྒྲལ་བ་ལས་བྱུང་རཀྟའི་རྒྱ་མཚོ་ཆེ། །མཁའ་འགྲོ་
འཁོར་བཅས་དགྱེས་པའི་མཆོད་པར་འབུལ། །སྔགས་མཐར་མ་ཧཱ་རཀྟ་ཁ་ཁ་ཁཱ་ཧི་ཁཱ་ཧི་ཞེས་རཀྟ་དང་། ཧཱུཾ། སྲིད་གསུམ་རྣམ་པར་དག་པའི་གཏོར་གཞོང་དུ། །འཁོར་བ་ཡོངས་སྒྲོལ་དམར་གྱི་གཏོར་མ་བཤམས། །མྱང་འདས་ཡེ་ཤེས་ལྔ་ཡི་ངོ་བོ་
ཉིད༑ །ཤ་རུས་བདུད་རྩི་ཡེ་ཤེས་ལྔར་བྱིན་རླབས། །རོ་བཅུད་བརྒྱ་ལྡན་ཤ་ཁྲག་རྒྱན་དང་ལྡན། །མ་མོ་མཁའ་འགྲོ་དགྱེས་པའི་དམ་རྫས་འདི། །སེང་གེའི་གདོང་ཅན་མཁའ་འགྲོའི་ཚོགས་ལ་འབུལ། །འཁོར་བཅས་མཉེས་ནས་དངོས་གྲུབ་སྩལ་དུ་
གསོལ༑ །སྔགས་མཐར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧཾ། ཞེས་གཏོར་སྔགས་ལན་གསུམ་གྱིས་ཕུལ་ལ། ཧཱུཾ། ཞེ་སྡང་རྣམ་དག་རྣམ་ཤེས་གནས་གྱུར་པ། །ཆོས་དབྱིངས་ཡེ་ཤེས་རང་བཞིན་བཅོམ་ལྡན་མ། །ཐུགས་ཀྱི་རིགས་མཆོག་མཐིང་ནག་ཁྲོ་

༄༅། །མོའི་སྐུ། །སེང་གེའི་གདོང་ཅན་མ་ལ་ཕྱག་འཚལ་བསྟོད། །གཏི་མུག་རྣམ་དག་གཟུགས་ཕུང་གནས་གྱུར་པ། །མེ་ལོང་ཡེ་ཤེས་རང་བཞིན་བཅོམ་ལྡན་མ། །སྐུ་ཡི་རིགས་མཆོག་རབ་དཀར་ཁྲོ་མོའི་སྐུ། །སེང་གེའི་
གདོང་ཅན་མཿ༴ །སེར་སྣའི་རང་བཞིན་ཚོར་ཕུང་གནས་གྱུར་པ།།མཉམ་ཉིད་ཡེ་ཤེས་རང་བཞིན་བཅོམ་ལྡན་མ། །ཡོན་ཏན་རིགས་མཆོག་གསེར་འདྲ་ཁྲོ་མོའི་སྐུ། །སེང་གེའི་གདོང་ཅན༴ །འདོད་ཆགས་རྣམ་དག་འདུ་ཤེས་གནས་གྱུར་པ། །སོར་
རྟོག་ཡེ་ཤེས་རང་བཞིན་བཅོམ་ལྡན་མ། །གསུང་གི་རིགས་མཆོག་རབ་དམར་ཁྲོ་མོའི་སྐུ། །སེང་གེའི་གདོང་ཅན༴ །ཕྲག་དོག་རྣམ་དག་འདུ་བྱེད་གནས་གྱུར་པ། །བྱ་གྲུབ་ཡེ་ཤེས་རང་བཞིན་བཅོམ་ལྡན་མ།།ཕྲིན་ལས་རིགས་མཆོག་ལྗང་སྔོན་ཁྲོ་
མོའི་སྐུ། །སེང་གེའི་གདོང་ཅན་མ་ལ་ཕྱག་འཚལ་ལོ། །ཞེས་བསྟོད། ཚོགས་རྒྱས་པ་ཞུ་ཆེན་རིན་པོ་ཆེས་མཛད་པ་ལྟར་དང་། བསྡུ་ན།བྱིན་རླབས་ཀྱེ་རྡོར་རམ་མཁའ་སྤྱོད་བཞིན་བྱས་ལ། དམན་པའི་ཡུལ་སོགས་དང་། ཞལ་ཟས་རོ་བརྒྱ་སོགས་
ཀྱི་མཐར་རྩ་སྔགས་ལ་གཏོར་སྔགས་བཏགས་པས་དབུལ། མཁའ་འགྲོ་སྤྱི་གཏོར་སྔགས་ཀྱིས་ཀྱང་ཕུལ་ལ་རོལ། ལྷག་མ་བསྡས་ལ་གཏང་ངོ་། །དེ་ནས་སྐོང་བ་ནི། སྐོང་རྫས་ལ་དམིགས་ཏེ། ཨཾ། ཆོས་དབྱིངས་ངང་ལས་ཤར་བའི་མཆོད་སྤྲིན་
འདི༑ །དངོས་བཤམས་ཡིད་སྤྲུལ་ལྷ་ཡི་བྱིན་རླབས་དང་། །བདེན་པའི་མཐུ་ཡིས་མཁའ་འགྲོ་མཉེས་བྱེད་རྫས། །མཁའ་དང་ས་གཞི་ཁྱབ་པར་འབྱུང་གྱུར་ཅིག ། ཨོཾ་སརྦ་བིད་པཱུ་ར་སོགས་ཀྱིས་བྱིན་གྱིས་བརླབས་ནས། སྐོང་གཏོར་ཨོཾ་ཨཱཿ ཧཱུྃཧ་ཧོ་

ཧྲཱིཿ ལན་གསུམ་གྱིས་བརླབ། གཏོར་སྔགས་གསུམ་གྱིས་ཕུལ་ལ། ཧཱུཾ། སྐྱེ་མེད་རྣམ་དག་ཆོས་སྐུའི་ངང་ཉིད་ལས། །སྐྱེ་བའི་ཆོ་འཕྲུལ་གཟུགས་ཀྱི་སྐུར་བསྟན་མ། །སེང་གེའི་གདོང་ཅན་འཁོར་དང་བཅས་པ་ལ། །བདག་གིས་མཐུན་པའི་དམ་
རྫས་འབུལ་བ་ནི། །གཙང་མའི་མཆོད་ཡོན་དྲི་ཞིམ་ཞབས་བསིལ་དང་། །ཁྲུས་ཀྱི་ཞལ་བསིལ་མཛེས་ལྡན་མེ་ཏོག་གསར། །དྲི་བཟང་བདུག་སྤོས་མུན་སེལ་མར་མེའི་ཕྲེང་། །ཞི་བསིལ་དྲི་མཆོག་ཞལ་ཟས་བདུད་རྩིའི་ཚོགས། །སྙན་འཇེབས་རོལ་མོ་
ཞིང་ཀུན་ཁྱབ་པ་དང་། །ཐོད་མཁར་འབར་བ་གཡང་གཞིའི་བླ་རེ་བྲེས། །གློ་སྙིང་འཕྱང་འཕྲུལ་རྒྱུ་རློན་ལྡ་ལྡི་དཔྱངས། །ཁྲག་ཞག་འཁྱིལ་བའི་གཞི་ལ་ཀེང་རུས་བཀྲམ། །མི་མགོའི་ཏོག་དང་ཞིང་གི་རྒྱལ་མཚན་ཕྱར། །དྲག་པོའི་གཞལ་ཡས་མཚན་
ཉིད་ལྡན་པའི་ནང་། །ཤ་ཁྲག་མཆོད་ཡོན་དབང་ལྔའི་མེ་ཏོག་བསྟར། །ཚིལ་ཆེན་བདུག་སྤོས་ཞུན་ཆེན་མར་མེ་སྦར། །མཁྲིས་པའི་དྲི་མཆོག་ཤ་རུས་ཞལ་ཟས་ཚོགས། །མི་རྐང་གླིང་བུ་ཐོད་པ་ལྟག་སྐྲོད་རྔ། །དགྲ་བགེགས་འགུགས་བྱེད་དྲག་པོའི་
ངག་ཚིག་དབྱངས། །གསང་བའི་དམ་རྫས་སྔངས་སྐྲག་སྐྱེད་པ་དང་། །གཞན་ཡང་གཟུགས་སྒྲ་དྲི་རོ་རེག་བྱའི་ཕུལ། །རྒྱལ་སྲིད་བདུན་དང་ཉེ་བའི་རིན་ཆེན་བདུན། །མདའ་མདུང་རལ་གྲི་མཚོན་ཆ་ངར་ལྡན་སོགས། །གྲི་གུག་ཐོད་ཁྲག་ཁ་ཊཾ་ག་ལ་
སོགས༑ །བྱིན་གྱིས་བརླབས་པའི་ཕྱག་མཚན་སྣ་ཚོགས་འབུལ། །རིན་ཆེན་རུས་རྒྱན་མི་མགོ་སྐམ་རློན་ཕྲེང་། །དར་དཔྱངས་སྟག་ལྤགས་ལ་སོགས་སྐུ་ཡི་ཆས། །རྔ་དུང་སིལ་སྙན་དབྱིངས་སོགས་གསུང་གི་རྫས། །རིགས་ལྔའི་ཕྱག་མཚེན་ལ་

༄༅། །སོགས་ཐུགས་མཉེས་བྱེད། །མཁའ་འགྲོ་འཁོར་བཅས་དགྱེས་པ་བསྐྱེད་ཕྱིར་འབུལ། །རི་རབ་གླིང་བཞི་གླིང་ཕྲན་རོལ་མཚོར་བཅས། །ལྷ་མིའི་ལོངས་སྤྱོད་ཀུན་བཟང་མཆོད་པའི་སྤྲིན། །དངོས་བཤམས་ཡིད་སྤྲུལ་མཆོད་
པར་འོས་པ་ཀུན། །མཁའ་འགྲོ་སེང་གེའི་གདོང་པ་ཅན་ལ་འབུལ། །གཙོ་མོ་འཁོར་བཅས་ཐུགས་དམ་བསྐངས་གྱུར་ནས། །རྣལ་འབྱོར་བདག་དང་ཡོན་བདག་འཁོར་བཅས་ཀྱི། །མི་མཐུན་རྐྱེན་དང་བར་ཆད་ཐམས་ཅད་ཟློག །བྱད་ཀ་རྦོད་གཏོང་བྱད་
མཁན་རང་ལ་བཟློག །མི་དང་མི་མིན་གནོད་པ་ཞི་བར་མཛོད། །ཚེ་དང་བསོད་ནམས་རྒྱས་པའི་དངོས་གྲུབ་སྩོལ། །བདག་སོགས་སྲུང་ཞིང་སྐྱོབ་པའི་ཕྲིན་ལས་མཛོད། །ཐར་པའི་ལམ་བརྙེས་བྱང་ཆུབ་ཐོབ་པ་སོགས། །མཆོག་དང་ཐུན་མོང་དངོས་
གྲུབ་སྩལ་དུ་གསོལ། །དབང་བཞིའི་དམ་ཚིག་ཟབ་གསལ་བསྐྱེད་རྫོགས་བསྒོམ། །སྙིང་པོའི་སྔགས་བཟླས་ལས་བཞིའི་ཕྲིན་ལས་ཀྱིས། །སེམས་ཅན་དོན་བྱེད་ཡང་དག་ལྟ་ལྡན་པས། །མཁའ་འགྲོ་འཁོར་བཅས་ཐུགས་དམ་བསྐངས་གྱུར་ཅིག
ཧཱུཾ༑ དུས་གསུམ་སངས་རྒྱས་ཐམས་ཅད་སྐྱེད་མཛད་ཡུམ། །ཆོས་དང་ལོངས་སྤྱོད་སྤྲུལ་པའི་སྐུར་སྟོན་ཀྱང་། །སྐུ་གསུམ་དབྱེར་མེད་ངོ་བོ་ཉིད་སྐུའི་དངོས། །གཙོ་མཆོག་རྡོ་རྗེ་སེང་གདོང་ཐུགས་དམ་བསྐང་། །ཞི་རྒྱས་དབང་དྲག་ཕྲིན་ལས་ལྷུན་གྲུབ་
ཕྱིར༑ །རིགས་བཞི་མཁའ་འགྲོའི་ཚོགས་ཀྱི་ཐུགས༴ །ལེགས་ཉེས་སྟངས་འཛིན་དམ་ཚིག་རྗེས་སྐྱོང་བ། །གནས་གསུམ་དཔའ་བོ་མཁའ་འགྲོའི་ཐུགས་དམ༴ །གྲུབ་པའི་རྟགས་དང་མཚན་མ་ཅི་ཡང་སྟོན། །མཐུ་ལྡན་འཇིག་རྟེན་མཁའ་འགྲོའི་

ཐུགས༴ །བཀའ་ཉན་ལས་བྱེད་སྤྲུལ་པ་ཡངས་སྤྲུལ་གྱི། །མ་མོ་མཁའ་འགྲོ་འབུམ་གྱི་ཐུགས་དམ་བསྐང་། །བསྐང་ངོ་མཁའ་འགྲོའི་ཐུགས་དམ་གཉེན་པོ་བསྐང་། །བཤགས་སོ་བདག་རྒྱུད་ཉེས་ལྟུང་མཐའ་དག་བཤགས། །བཟློག་གོ་མི་མཐུན་རྐྱེན་
དང་བར་ཆད་བཟློག །སྩོལ་ལོ་དངོས་གྲུབ་མ་ལུས་དེང་འདིར་སྩོལ། །བསྐུལ་ལོ་དགྲ་བགེགས་བསྒྲལ་བའི་ལས་ལ་བསྐུལ། །མཛོད་ཅིག་བཅོལ་བའི་ཕྲིན་ལས་འགྲུབ་པར་མཛོད། །མཐོལ་བཤགས་ནི། ཧཱུཾ་བྷྱོཿ །ཡེ་ཤེས་དབྱིངས་ཀྱི་ཡུམ་ཆེན་
མཁའ་འགྲོ་མ། །ཁྲོ་ཞལ་རྔམ་པ་སེང་གེའི་གདོང་ཅན་མ། །ཁྱེད་ཐུགས་དབྱིངས་ལས་གཡོ་བ་མི་མངའ་ཡང་། །བདག་སོགས་སེམས་ཅན་དོན་ལ་དགོངས་སུ་གསོལ། །ཐོག་མེད་དུས་ནས་ཐ་མ་ད་ལྟའི་བར།།མ་རིག་འཁྲུལ་པའི་ཉོན་མོངས་དབང་
གྱུར་པས། །སོ་སོར་ཐར་དང་བྱང་སེམས་གསང་སྔགས་ཀྱི། །སྡོམ་པ་གསུམ་དང་འགལ་བ་མཐོལ་ལོ་བཤགས། །ཁྱད་པར་ལུས་ངག་ཡིད་གསུམ་མཁའ་འགྲོ་ཡི། །གསང་བ་གསུམ་དུ་མ་ཤེས་མཐོལ་ལོ་བཤགས། །མདོར་ན་ཐུགས་འགལ་ཉེས་པ་
ཅི་མཆིས་པ། །མཐོལ་ལོ་བཤགས་སོ་ཚངས་པའི་དངོས་གྲུབ་སྩོལ། །ཞེས་སོ། །བཟླས་པ་ནི། རང་ཉིད་སེང་གདོང་མར་གསལ་བའི་ཐུགས་ཀ་ནས་འོད་ཟེར་འཕྲོས་ཕྱོགས་བཅུའི་སངས་རྒྱས་དང་བྱང་སེམས་དཔའ་བོ་མཁའ་འགྲོ་རྣམས་ཀྱི་ཐུགས་
ཀར་ཕོག ཐུགས་རྒྱུད་བསྐུལ། །དེ་དག་གི་ཐུགས་རྗེ་བྱིན་རླབས་ནུས་མཐུ་ཐམས་ཅད་འོད་ཟེར་མཐིང་གའི་རྣམ་པར་བྱོན་ནས། ཟོར་གཏོར་ལྷར་གསལ་བ་ལ་ཐིམ་པས་སྲིད་པ་གསུམ་གྱི་འབྱུང་པོ་ཐམས་ཅད་དྲན་པ་ཙམ་གྱིས་འཇོམས་པར་ནུས་པའི་རང་

༄༅། །བཞིན་དུ་གྱུར་པར་བསམས་ལ། རྩ་སྔགས་ཅི་ནུས་བཟླས་མཐར། ཧཱུཾ་བྷྱོཿ །རྒྱལ་བ་ཀུན་ཡུམ་རྡོ་རྗེ་མཁའ་འགྲོ་མ། །སིཾ་ཧ་མུ་ཁའི་ལྷ་ཚོགས་འཁོར་བཅས་རྣམས། །དགྱེས་པ་བསྐྱེད་པའི་མཆོད་གཏོར་འདི་བཞེས
ལ༑ །གང་བཅོལ་ཕྲིན་ལས་འདི་དག་འགྲུབ་པར་མཛོད། །རྒྱལ་བསྟན་དར་ཞིང་བསྟན་འཛིན་ཞབས་པད་བརྟན། །བདག་ཅག་ཡོན་མཆོད་བར་ཆད་ཞི་བ་དང་། །སྡོམ་གསུམ་གནང་བཀག་དམ་ཚིག་རྣམ་པར་དག །མཆོག་ཐུན་དངོས་གྲུབ་བདེ་བླག་
ཐོབ་པར་མཛོད། །ཅེས་ཕྲིན་ལས་བཅོལ། བསྒྲལ་ལས་ནི། །ལིངྒ་བཤམས་པར། །རྡོ་རྗེའི་རྩེས་ནང་མཆོད་ནས་གཏོར་ཏེ་བསང་སྦྱང་། སྟོང་པའི་ངང་ལས་ཁཾ་ནག་པོ་ཡོངས་སུ་གྱུར་པ་ལས་གནམ་ལྕགས་ལས་གྲུབ་པའི་གཤིན་རྗེའི་ཁང་སྒྲོམ་གྲུ་
གསུམ་པ། ཁ་དོག་ཅིང་གཏིང་ཟབ་པ། སྟེང་ནས་དུག་མཚོན་སེར་ཆར་འབེབས་པ། འོག་ནས་ཁྲག་ནད་རླངས་པ་འཕྱུར་བ། གསོད་བཅོད་ནམ་མཁའི་འབྲུག་ལྟར་སྒྲོགས་པ། གཤིན་རྗེ་ནག་པོའི་ཁ་གདངས་པ་ལྟ་བུ་ཟིན་ནས་ཐར་ས་མེད་པའི་རོ་དོང་
ནག་པོ། །དེའི་ནང་དུ་ནྀ་ཡོངས་སུ་གྱུར་པ་ལས་གནོད་བྱེད་དགྲ་བགེགས་ཐམས་ཅད་ཀྱི་ངོ་བོ། །ལིངྒ་གཅེར་བུ་ལུས་རིད་ཅིང་ཉམ་ཐག་པ། གདོང་མཆི་མའི་རྒྱུན་གྱིས་གཡོགས་པ། བུ་ག་དགུ་ནས་རྣག་ཁྲག་འཛག་ཅིང་། མཛེ་དང་ཕོལ་མིག་དུ་མས་
བཏབ་པ། རྐང་ལག་ལྕགས་སྒྲོག་ཏུ་བཅུག་པ། མགོན་སྐྱབས་བྲལ་བས་སྐྲག་ཅིང་འདར་བའི་རྣམ་པ་ཅན་དུ་གྱུར། ཅེས་བརྗོད། བདག་གི་ཐུགས་ཀའི་ཧཱུཾ་ལས་འོད་ཟེར་ཚ་ཞིང་རྩུབ་པ་དཔག་ཏུ་མེད་པ་འཕྲོས། མདུན་བསྐྱེད་ཀྱི་མཁའ་འགྲོ་མ་འཁོར་

དང་བཅས་པའི་ཐུགས་ཀར་ཕོག་པས། ཐུགས་རྒྱུད་རང་དབང་མེད་པར་བསྐུལ། དེ་དག་ལས་རང་འདྲའི་ཕོ་ཉ་ལས་མཁན་ཁྲོ་འཁྲུག་རྔམ་པ་ལག་ན་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་སོགས་མཚོན་ཆ་ཐོགས་པ་སྟོང་གསུམ་ཁྱབ་པར་
འཕྲོས༑ གནོད་བྱེད་དགྲ་བགེགས་བྱད་མ་གང་དུ་གནས་པ་ནས་རང་དབང་མེད་པར་བཀུག་སྟེ་གཟུགས་བརྙན་ལ་གཉིས་སུ་མེད་པར་ཐིམ་པར་བསམས་ལ། ཧཱུཾ་མཛད་ཀྱི་ཕྱག་རྒྱ་དང་བཅས་ཏེ། ཛཿརྗེ་བཙུན་རྩ་བ་དང་བརྒྱུད་པར་བཅས་པའི་སོགས་
0a2
ནས༑ མཁའ་འགྲོ་མ་སེང་གེའི་གདོང་པ་ཅན། མཁའ་འགྲོ་མ་བྱེ་བ་འབུམ་སྡེའི་ཚོགས་དང་བཅས་པ་རྣམས་ཀྱི་བདེན་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས་རྒྱལ་བའི་བསྟན་པ་བཤིག་པ། དཀོན་མཆོག་གི་དབུ་འཕང་སྨད་དང་། སེམས་
ཅན་ཡོངས་ལ་འཚེ་བ། ཁྱད་པར་དུ་ཡང་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ལན་པ་མེད་པར་གནོད་ཅིང་གདུག་སེམས་འཆང་བའི་གཟུགས་ཅན་གྱི་དགྲ། གཟུགས་མེད་ཀྱི་བགེགས། གཞན་ཡང་བསམ་སྦྱོར་ངན་པའི་བྱད་ཀ་
རྦོད་གཏོང༌། འཁྲུལ་འཁོར་གཏད་ཁྲམ་ལྟས་ངན་རིགས་གྱུར་ཐམས་ཅད་སྐད་ཅིག་ཉིད་ལ་འདི་ཉིད་དུ་ཁུག་ཅིག ཕོབ་ཅིག ཅེས་དང་། ཨ་ཀ་ས་མ་སོགས་ཀྱི་མཐར་སརྦ་ཤ་ཏཱུ ན་ཨཱ་ཀརྵ་ཡ་ཛཿ ཞེས་དང་།ཨོཾ་བཛྲ་ཨཾ་ཀུ་ཤ་ཛཿ ཨོཾ་བཛྲ་པཱ་ཤ་
ཧཱུཾ༑ ཨོྃ་བཛྲ་གྷཎྜེ་ཧོཿ ཞེས་ཕྱག་རྒྱ་དང་བཅས་ཏེ་ལན་གསུམ་གྱིས་དགུག་གཞུག་བཅིང་དབང་བྱ། སླར་ཡང་། རྗེ་བཙུན་རྩ་བ་དང་སོགས་ནས། ལྟས་ངན་རིགས་གྱུར་ཐམས་ཅད་སྲུང་སྐྱོབས་བྱེད་པའི་ལྷ་དང་ཕྱེ་ཤིག དེ་བཞིན་དུ་སྦྱར་ཏེ། སྟོང་

༄༅། ། གྲོགས་བྱེད་པའི་ལྷ། ཕོ་ལྷ། མོ་ལྷ། ཞང་ལྷ། སྲོག་ལྷ། ཡུལ་ལྷ། སྲུང་འཁོར་གྱི་ལྷ། ཡི་དམ་གྱི་ལྷ། ནུས་མཐུ་སྐྱེད་པའི་ལྷ་དང་ཕྱེས་ཤིག་རྩ་སྔགས་ལ་སརྦ་ཤ་ཏྲཱན་སརྦ་དེ་བཱ་ཨུངྒྷ་ཊ་ཡ་ཕཊ། ཅེས་བརྗོད་པས་
མགོན་སྐྱབས་ཀྱི་ལྷ་དང་དབྱེ། དེ་ནས་ཕྲིན་ལས་ལ་བསྐུལ་བ་ནི། གཏོར་ཆུང་ཞིག་ཀྱང་བྲན་ཏེ། གསེར་སྐྱེམས་གཏོར་ལ། ཨོཾ་ཨཱཿ ཧཱུཾ། རྩ་བརྒྱུད་བླ་མ་ཡི་དམ་དཀོན་མཆོག་གསུམ། །སྣང་ཞིང་སྲིད་པའི་ལྷ་སྲིན་སྡེ་བརྒྱད་དང་། །ཡུལ་ཕྱོགས་
འདིར་གནས་གཞི་བདག་གཉེན་པོ་རྣམས། །གསེར་སྐྱེམས་མཆོད་པ་དམ་པ་འདི་བཞེས་ལ། །མངོན་སྤྱོད་ལས་ལ་ཕྲག་དོག་མ་མཛད་པར། །བསྟན་དགྲ་སྤངས་ནས་བདག་གི་དཔུང་གཉེན་མཛོད། །བྷྱོཿ ཆོས་དབྱིངས་རྣམ་དག་ནམ་མཁའི་ཀློང་ཡངས་
ནས༑ །རབ་འཇིགས་དུར་ཁྲོད་ཆེན་པོས་ཡོངས་སུ་བསྐོར། །ཆོས་འབྱུང་གྲུ་གསུམ་མཐིང་ནག་འབར་བའི་དབུས། །ཡེ་ཤེས་མེ་དཔུང་འབར་བའི་ཀློང་དཀྱིལ་ནས། །མཁའ་འགྲོ་བྱེ་བའི་གཙོ་མོ་སྐུ་བཞེངས་ཤིག །རིགས་བཞིའི་མཁའ་འགྲོ་ཤུགས་
འགྲོ་སྐུ་བཞེངས་ཤིག །གནས་གསུམ་མ་མོ་མཁའ་འགྲོ་སྐུ་བཞེངས་ཤིག །སྤྲུལ་པ་ཡང་སྤྲུལ་ཚོགས་རྣམས་སྐུ་བཞེངས་ཤིག །ཕོ་ཉ་ལས་མཁན་ཚོགས་རྣམས་སྐུ་བཞེངས་ཤིག །ཤ་ཁྲག་བརྒྱན་པའི་གཏོར་མ་འདི་བཞེས་ལ། །དྲག་པོའི་ཕྲིན་ལས་
བསྐུལ་ལ་ད་ཚུར་གསོན། །རྒྱལ་བསྟན་བཤིག་དང་དཀོན་མཆོག་དབུ་འཕང་མཽད། །བླ་མའི་སྐུ་དགྲ་སེམས་ཅན་ཡོངས་ལ་འཚེ། །རྣལ་འབྱོར་ཡོན་མཆོད་བྱང་ཆུབ་སྒྲུབ་པ་ལ། །བར་དུ་གཅོད་པའི་དགྲ་བགེགས་བྱད་མའི་ཚོགས། །ད་ལྟ་ཉིད་དུ་

བསྒྲལ་བའི་ཕྲིན་ལས་མཛོད། །མདོར་ན་སྡང་ཞིང་གདུག་སེམས་ལྡན་པ་འདི། །ལོ་དང་ཟླ་བའི་ཡུན་ཚད་མ་བཞག་པར། །ཞག་དང་ཟ་མའི་དུས་མཚམས་ད་ལྟ་ཉིད། །བསད་ཅིང་བསྒྲལ་ནས་རྣམ་ཤེས་དབྱིངས་སུ་སྒྲོལ། །དམ་ཉམས་དགྲ་བགེགས་
ལས་ངན་སྡིག་ཅན་འདིའི། །གནམ་གྱི་འཇུ་ཐག་དཀར་པོ་སྟེང་ནས་ཆོད། །ས་ཡི་རྟེན་ཕུར་ནག་པོ་འོག་ནས་ཕྱུངས། །མགོན་སྐྱོབ་བྱེད་པའི་ལྷ་སྲུང་ཀུན་དང་ཕྲོལ། །ལུས་ལ་དུག་ནད་མཚོན་ཆའི་ཆར་པ་ཕོབ། །ངག་ནས་སྨྲེ་སྔགས་ལྷང་ལྷང་འདོན་དུ་
ཆུག ༑ཡིད་ཀྱིས་ཏིང་འཛིན་སྒོམ་པ་རྨུགས་སུ་ཆུག །རྣམ་ཤེས་སྐྱེ་མེད་མཁའ་འགྲོའི་ཐུགས་དང་སྲེས། །ཤ་ཁྲག་རུས་པ་ལྷག་མེད་ཚོགས་སུ་རོལ། །རིགས་བརྒྱུད་ཉེ་འབྲེལ་འཁོར་གཡོག་རྩད་ནས་ཕྱུངས། །ཡུལ་གཞིས་ཟས་ནོར་དུས་མཐའི་རླུང་
ལ་བསྐྱར། །ཐལ་བའི་རྡུལ་ཕྲན་ཙམ་ཡང་མེད་པར་མཛོད། །ཕྱིན་ཆད་དགྲ་བགེགས་བྱད་མའི་ཚོགས་རྣམས་ཀྱིས། །བདག་ལ་གླགས་ལྟའི་སྐབས་རྙེད་མེད་པར་མཛོད། །བསམ་ངན་གདུག་རྩུབ་སྡིག་པའི་རྒྱུན་བཅད་དེ། །ཐམས་ཅད་བདག་གི་དབང་
དུ་འགྱུར་བར་མཛོད། །ཅེས་བསྐུལ་ཞིང་། ཕུར་པ་ཐོགས་ལ། ཧཱུཾ། ང་ནི་དུས་གསུམ་བདེ་གཤེགས་ཐམས་ཅད་ཀྱི། །སྤྲུལ་པའི་ལས་བྱེད་སེང་གེའི་གདོང་ཅན་མ། །མཁའ་འགྲོའི་གཙོ་མོ་དམ་ཉམས་བྱད་མའི་གཤེད། །ལག་ན་གདུག་ཅན་གསོད་
པའི་ཕུར་པ་ཐོགས། །སྐུ་སྟོད་ཁྲོ་ཆེན་འབར་བ་རྔམས་ཤིང་བརྗིད། །སྐུ་སྨད་གནམ་ལྕགས་ཕུར་བུ་ཟུར་གསུམ་དཔལ། །རེག་པས་གཅོད་པའི་ཡེ་ཤེས་མཚོན་རྣོན་འདི། །དགྲ་བགེགས་སྙིང་གི་དཀྱིལ་དུ་བཏབ་ཙམ་གྱིས། །ལས་ངན་རྒྱུན་བཅད་ལུས་

།ངན་རྡུལ་དུ་རློག །རྣམ་ཤེས་རྡོར་སེམས་རྣམ་པས་མཁའ་ལ་སྤར། །དགྲ་བགེགས་བྱད་མའི་ལུས་ངག་ཡིད་གསུམ་གྱི། །ནུས་མཐུ་བཀྲག་མདངས་བསོད་ནམས་ལྷག་མ་བཅས། །འབྲུ་གསུམ་ས་བོན་གཟུགས་གྱུར
བདག་ལ་ཐིམ། །བདག་གི་སྒོ་གསུམ་མཐུ་སྟོབས་གཟི་བརྗིད་རྒྱས། །ཨོཾ་ཨཱཿ ཧཱྃནྲྀ་ཛཿཞེས་དང་། ཕུར་བུའི་དབུ་གཙུག་གིས་རང་གི་གནས་གསུམ་དུ་གཏུགས་ཏེ། སླར་ཡང་། ཨ་ཀ་ས་མ་སོགས་དང་། བཛྲ་ཀཱི་ལི་ཀཱི་ལ་ཡ་དགྲ་བོ་བྱད་མའི་སྲོག་
སྙིང་ལ་མཱ་ར་ཡ་ཛཿ ཛཿ རྦད་རྦད་ཨེ་ས་བྷྱོཿ རྦད། ཅེས་མང་དུ་བཟླ་ཞིང་། དགྲ་བགེགས་ཀྱི་སྙིང་གར་བཏབ་ཅིང་ཐུན་བྲབས་པས་ཚེའི་རྒྱུན་བཅད། རྣམ་ཤེས་རྟེན་དང་བཅས་པ་རྡུལ་དུ་བརླག ནམ་མཁར་གནས་པའི་རྡོ་རྗེ་སེམས་དཔའ་དཔའ་བོ་
མཁའ་འགྲོའི་འཁོར་གྱིས་བསྐོར་ཏེ་མཆོད་པའི་ཚོགས་དང་བཅས་མི་བསྐྱོད་པའི་ཞིང་དུ་སྐད་ཅིག་ལ་གཤེགས་པར་བསམས་ནས་ཕཊ་དྲག་ཏུ་བརྗོད། མཐར་འཁོར་གསུམ་མི་དམིགས་པ་སྤྲོས་བྲལ་གྱི་ངང་དུ་མཉམ་པར་བཞག ལིངྒ་རལ་གྲིས་གཏུབས་
ལ་ཞལ་བསྟབ་བྱ་བ་ནི། ཧཱུཾ། མི་བཟད་སྡིག་པའི་ལས་ལ་ཆེས་རྔམས་པའི། །དུག་གསུམ་གོང་བུར་གྱུར་པའི་བདུད་དགྲ་རྣམས། །སྐྱེ་མེད་དབྱིངས་སུ་སྦྱོར་སྒྲོལ་བགྱིས་པ་ཡི། །ཤ་རུས་རི་བོ་ཁྲག་ཞག་རྒྱ་མཚོར་གྱུར། །མཁའ་འགྲོ་བྱེ་བའི་གཙོ་མོའི་
ཞལ་དུ་བསྟབ། །དྲག་མོ་སེང་གེའི་གདོང་ཅན་ཞལ༴ །རིགས་བཞི་མཁའ་འགྲོ་ཤུགས་འགྲོའི་ཞལ༴ །གནས་གསུམ་མ་མོ་མཁའ་འགྲོའི་ཞལ༴ །སྤྲུལ་པ་ཡང་སྤྲུལ་ཚོགས་ཀྱི་ཞལ་དུ་བསྟབ། །ཞལ་དུ་བསྟབས་པ་ཁ་ཁ་ཁཱ་ཧི་ཧོཿ །དགྱེས་པར་

རོལ་ནས་དངོས་གྲུབ་སྩོལ་ཅིག་གུ། །ཟློག་པ་ནི། ལིང་རོ་གཏོར་མ་བཅས་ཤ་ཁྲག་གིས་བརྒྱན་པ་བྲན་ལ། འབྲུ་གསུམ་ལན་གསུམ་གྱིས་བརླབ། ཟློག་དམིགས་མན་ངག་ལྟར་དང་། བདག་བདུན་གྱི་ལྷ་ཚོགས་ཐམས་ཅད་དམ་ཉམས་དགྲ་བགེགས་
ལ་ཤིན་ཏུ་ཁྲོས་པའི་ཤངས་ནས་ཧཱུཾ་ཞེས་བརྗོད་པའི་རླུང་དང་མཉམ་དུ་སྐུ་དང་རལ་པ་ལས་རང་འདྲའི་སྤྲུལ་པ་བསམ་གྱིས་མི་ཁྱབ་པ་སྤྲོས། དེ་རྣམས་ཀྱིས་བདག་ཅག་འཁོར་དང་བཅས་པའི་བར་ཆད་མི་མཐུན་པའི་ཕྱོགས་བྱད་ཀ་རྦོད་གཏོང་གཙོ་བོར་གྱུར་
པ་ཐམས་ཅད་རྡུལ་དུ་བཤིག རོ་མ་རྗེས་མེད་དུ་གཏོར། དེས་མ་ཞི་བའི་ཕ་རོལ་བྱད་གཏད་ཀྱི་ནུས་མཐུ་ཐམས་ཅད་ཁོ་རང་གི་གཤེད་དུ་བབ་ཅིང་ཚར་གཅོད་པའི་ལས་མཛད་དེ་ཞལ་ནས་བྷྱོཿ༔ཟློག་གི་ང་རོ་འཇིག་རྟེན་གཡོ་བ་ཙམ་དུ་ཡོད་པར་བསམས་ལ་
ཐབས་442
ཀུན་འདི་སྐད་དོ། ཧཱུཾ། རྒྱལ་བ་ཀུན་གྱི་མཐུ་སྟོབས་ནུས་པའི་ཚོགས། །གཅིག་བསྡུས་གདུག་པ་ཚར་གཅོད་སེང་གེའི་གདོང་། །ཁྲོ་མོའི་སྐུ་ཡི་ཉམས་དང་ཆ་བྱད་རྫོགས། །སྤྲུལ་པས་སྟོང་གསུམ་བསྟན་དགྲའི་དཔུང་ཚོགས་བཅོམ། །རྒྱལ་རྣམས་སྐུ་
བཏུས་
གཡུང་ཐུགས་ཡོན་ཕྲིན་ལས་ཀྱི། །རང་བཞིན་རིགས་བཞི་སེང་གེའི་གདོང་ཅན་མ། །མ་མོ་མཁའ་འགྲོ་སྤྲལ་པ་ཡང་སྤྲུལ་བཅས། །རྫུ་འཕྲུལ་མཐུ་ལྡན་མཁའ་འགྲོ་བྱེ་བ་འབུམ། །ལས་ལ་འགྱེད་པའི་མཁའ་འགྲོ་སེང་གདོང་ཅན། །འཁོར་བཅས་ཤ་
ཁྲག་གཏོར་མ་འདི་བཞེས་ལ། །དེ་རིང་ཟློག་སྒྱར་ཕྲིན་ལས་འགྲུབ་པར་མཛོད། །ཅེས་ལིང་རོ་གཏོང་ཆུང་ཟོར་དུ་བསྟབས་ཤིང་བསྐུལ་ནས། ཟློག།་པ་དངོས་ནི། བྷྱོཿ དཔའ་མོ་རབ་འཇིགས་སེང་གེའི་གདོང་ཅན་མ། །རིགས་བཞི་མཁའ་འགྲོའི་

༄༅། །ཚོགས་དང་ཤུགས་འགྲོར་བཅས། །གནས་གསུམ་མ་མོ་མཁའ་འགྲོ་ཐམས་ཅད་དང་།།སྤྲུལ་པ་ཡང་སྤྲུལ་བཅས་པ་ཚུར་དགོངས་ལ། །དེང་འདིར་བསྟན་པའི་བཤད་སྒྲུབ་སྤེལ་བ་དང་། །སེམས་ཅན་ཕན་འདོགས་བདེ་
སྐྱིད་སྒྲུབ་པ་དང་། །རྣལ་འབྱོར་བདག་ཅག་ཡོན་མཆོད་འཁོར་བཅས་རྣམས། །ཆོས་དང་སྲིད་པའི་བདེ་འབྱོར་སྒྲུབ་པ་ལ། །སྡང་སེམས་གདུག་སེམས་དུག་ཆུས་ཆེར་མྱོས་པའི། །གནོད་བྱེད་བོན་ཆོས་མུ་སྟེགས་གང་ཡིན་གྱིས། །མནན་གཟིར་བྱད་
གཏད་ངན་པ་གང་བརྩམས་པ། །བྱད་མཁན་དེ་དེའི་གཤེད་དུ་བཟློག་ཅིང་བསྐྱར། །བདུད་དང་གཤིན་རྗེ་སྲིན་པོ་མ་མོ་བཙན། །རྒྱལ་འགོང་འབྱུང་པོ་དམ་སྲི་ཐེའུ་རང་སོགས། །སྣང་སྲིད་ལྷ་སྲིན་དྲེགས་བྱེད་རྦད་བསྐལ་གྱི། །ཉེར་འཚེ་ཐམས་ཅད་
བཟློག་ཅིང་བསྒྱར་དུ་གསོལ། །སྲིད་པར་ཀུན་རྟོག་རྫིང་བུ་རྙོག་བྱེད་ཅིང་། །བར་ཆད་འཇུག་པའི་ཕོ་ཉ་དང་པོའི་འཕྲིན། །ལྟས་ངན་ཡེ་འབྲོག་རྨི་ལམ་ངན་པའི་རིགས། །འབྲས་བུ་འབྱིན་ནུས་མེད་པར་བཟློག་ཅིང་བསྒྱར། །གནམ་ལོ་ཟླ་བ་ཞག་དུས་
སྤར་སྨེ་ཡི། །འབྱུང་ཁམས་མི་མཐུན་གཅོད་འདྲལ་ལས་བྱུང་པའི། །ཀེག་འཕྲང་སྲི་ལངས་ན་ཤི་དུར་ཞུགས་ཀྱི། །ཆག་ཆེ་ཉམ་ང་བཟློག་ཅིང་བསྒྱུར་དུ་གསོལ། །གདོན་བགེགས་འབྱུང་ཚོགས་འཁྲུགས་པའི་ཁ་ཡི་རླངས། །རླུང་མཁྲིས་བད་ཀན་ལྡན་
འདུས་ལས་གྱུར་པའི། །མི་ནད་ཕྱུགས་ནད་ཡམས་ནད་འགོ་བའི་རིགས། །མི་འབྱུང་བྱུང་བ་བཟློག་ཅིང་བསྒྱུར་དུ་གསོལ། །སྔོན་ལས་ངན་དང་གློ་བུར་རྐྱེན་བྱུང་གི །དུས་མིན་འཆི་བར་འགྱུར་བ་ཅི་སྙེད་དང་། །མི་ནོར་གང་སྟོངས་རིགས་ཆད་རྒུད་པ་

སོགས༑ །སྐལ་ངན་ཐམས་ཅད་བཟློག་ཅིང་བསྒྱར་དུ་གསོལ། །གཞན་གྱི་དཔལ་འབྱོར་འཕྲོག་ལ་ཆེས་རྔམས་པའི། །དགྲ་ཇག་ཆོམ་རྐུན་དམག་འཁྲུགས་འཇིགས་པ་དང་། །ཁ་སྨྲས་རྩོད་པ་རྒྱལ་པོའི་འཇིགས་པ་སོགས། །དངངས་སྐྲག་འཇིགས་པ་
ཐམས་ཅད་བཟློག་ཅིང་བསྒྱུར། །བླ་མའི་སྐུ་དགྲ་བསྟན་པའི་སྤྱི་དགྲ་དང་། །རྣལ་འབྱོར་བདག་ཅག་དཔོན་སློབ་འཁོར་བཅས་ལ། །སྔ་དགྲ་བྱས་དང་ད་དགྲ་སྙིང་ལ་བཅང་། །ཕྱི་དགྲ་ཁྱི་ལྟར་ཟུག་པའི་སྡང་དགྲ་རྣམས། །ས་འོག་ས་སྟེང་ས་བླ་གར་བྲོས་
ཀྱང་༑ །རིངས་པར་ཁུག་ལ་བཟུང་དང་བཅིང་བརྡེག་བཏུབས། །བསད་བཅད་བསྒྲལ་ནས་རྣམ་ཤེས་ཆོས་དབྱིངས་སྟིམས། །ཇི་ལྟར་བཅོལ་པའི་ཕྲིན་ལས་བསྒྲབ་མཛོད་ཅིག །ཅེས་བརྗོད་ཅིང་རྩ་སྔགས་ཀྱི་མཇུག་ཏུ། ལྷ་སྲིན་སྡེ་བརྒྱད་མི་དང་མི་མ་
ཡིནཔའི་བྱད་ཀ་རྦོད་གཏོང་ཐམས་ཅད་བྱད་མ་གནོད་བྱེད་ཀྱི་སྟེང་དུ་ཨེ་ས་བྷྱོཿ༔བྷྱོཿཟློག་ཟློག་ཅེས་བཟླ། ཟློག་པ་བསྡུས་པ་ནི། བྷྱོཿ༔ དཔའ་མོ་རབ་འཇིགས་སེངྒེའི་གདོང་ཅན་མ། །ཆོ་འཕྲུལ་བསམ་ཡས་མཁའ་འགྲོ་འཁོར་བཅས་ཀྱིས། །མཐུ་དང་
ནུས་པ་རྫུ་འཕྲུལ་ཆེར་བསྐྱེད་ལ། །བཟློག་པར་བཅོལ་བའི་ཕྲིན་ལས་འགྲུབ་པར་མཛོད། །མི་དང་མི་མིན་སུ་དང་གང་གིའང་རུང་། །ངན་སྔགས་ཟོར་ཁ་མནན་གཏད་འཁྲུལ་འཁོར་སོགས། །ངན་པར་བརྩམས་པའི་བསམ་སྦྱོར་མཐའ་དག་ནི། །བྱད་
མཁན་དེ་ཉིད་རང་ལ་བཟློག་པར་མཛོད། །ནམ་མཁའ་གང་བ་ལྷ་ཡི་ཆོ་འཕྲུལ་དང་། །བར་སྣང་ཁྱབ་པ་གཉན་གྱི་གདུག་རྩུབ་དང་། །ས་གཞི་གང་བ་ཀླུ་ཡི་གནོད་པ་རྣམས། །ཐམས་ཅད་བཟློག་ཅིང་བསྐྱར་བའི་ཕྲིན་ལས་མཛོད། །སྔོན་གྱི་ལས་ལ་

༄༅། ། དབང་བས་སྣ་དྲངས་པའི། །ལྷ་སྲིན་སྡེ་བརྒྱད་གདུག་པའི་གནོད་པ་ཡི། །ནད་དང་གདོན་དང་བར་ཆད་ཅི་མཆིས་པ། །མཁའ་འགྲོའི་ཚོགས་ཀྱིས་བཟློག་ཅིང་བསྒྱུར་བར་མཛོད། །བྱང་ཆུབ་སྒྲུབ་པའི་གེགས་སུ་གྱུར་པ་
ཡི༑ །འགལ་རྐྱེན་ཚོགས་དང་མི་མཐུན་ཐོག་ཏུ་བབ། །བསམ་ལ་བར་དུ་གཅོད་པ་ཐམས་ཅད་ཀྱང་། །ཡིད་ཀྱི་ནུས་པས་མྱུར་དུ་བཟློག་ཏུ་གསོལ། །བདག་ལ་སེམས་པའི་གང་ཟག་ཐམས་ཅད་དང་། །སྦྱིན་པའི་བདག་པོ་ཕན་སེམས་ལྡན་པ་ལ། །
གནོད་ཅིང་འཚེ་བའི་ལོག་འདྲེན་བགེགས་ཀྱི་ཚོགས། །མ་ལུས་བཟློག་ཅིང་བསྒྲལ་ནས་མེད་པར་མཛོད། །མདོར་ན་བསམ་ངན་སྦྱོར་རྩུབ་གང་བརྩམས་པ། །དེ་དག་དེ་རིང་ཉིད་ལ་བཟློག་པ་དང་། །ནམ་མཁར་སྤྲིན་ལྟར་དེངས་པར་མཛད་ནས་
ཀྱང་༑ །འདོད་པའི་དོན་ཀུན་འགྲུབ་པར་མཛད་དུ་གསོལ། །ཞེས་དང་། རྩ་སྔགས་ཟློག་སྔགས་ཤམ་ཅན་བཟླའོ། །དེ་ཡན་ཆད་ཞག་གྲངས་ཅི་རིགས་པར་བྱའོ། །ཉི་མ་སྔ་མ་རྣམས་སུ་དེ་ནས་ཐུན་གཏོར་སྐྱོང་བ་སོགས་ལ་འཇུག་གོ །ཟོར་སྐུལ་
ནི༑ ཉིན་རྗེས་མར་གཏོར་ཆེན་འགྲོ་ཕྱོགས་སུ་ཞལ་བསྒྱུར་ལ། དཀྱིལ་འཁོར་དང་གཏོར་མ་ཐ་མི་དད་པར་ལྷར་བསྐྱེད་པ་ཡིན་པས་གཏོར་མ་མར་མེ་གཅིག་ལས་གཉིས་ཆད་དུ་ཤེས་པའི་ངང་ནས། གཞི་བདག་གཏོར་མ་བཏང་ཞིང་སྟོང་གྲོགས་
བཅོལ༑ གསེར་སྐྱེམས་འཐོར་ཞིང་། ཧཱུཾ། རྩ་བརྒྱུད་བླ་མ་ཡི་དམ་ལྷ། །མཁའ་འགྲོ་ལྷ་སྲིན་སྡེ་བརྒྱད་དང་། །ཡུལ་ལྷ་ས་བདག་བཅས་པ་རྣམས། །གསེར་སྐྱེམས་མཆོད་པ་འདི་བཞེས་ལ། །བསྟན་དགྲ་རྡུལ་དུ་བརླག་པའི་ཕྱིར། །དེ་རིང་མངོན་

སྤྱོད་བརྩམས་པ་ལ། །ཀོ་ལོང་ཕྲག་དོག་མ་མཛད་པར། །བདག་གི་རྒྱབ་རྟེན་དཔུང་གྲོགས་མཛོད། །ཡིད་ལ་བརྣགས་པའི་དགྲ་བོ་འདིས། །སངས་རྒྱས་བསྟན་པའི་སྤྱི་དགྲ་བྱས། །དཀོན་མཆོག་གསུམ་ལ་སྐར་པ་བཏབ། །དཔལ་ལྡན་བླ་མའི་སྐུ་
དགྲ་བྱས། །རྣལ་འབྱོར་བདག་གི་སྒོས་དགྲ་བྱེད། །དེ་བས་བསྒྲལ་བའི་ཞིང་གྱུར་འདི། །ལས་ངན་རྒྱུན་ཆགས་འགོག་ཕྱིར་དུ། །མྱུར་དུ་བསྒྲལ་ལ་གནང་བ་སྩོལ། །དེ་ནས་བདུད་འདུལ་མཁའ་འགྲོ་འཁོར་ཚོགས་སྤྲུལ་པར་བཅས་པ་འཇིག་རྟེན་དྲེགས
པའི་ཚོགས་བསམ་གྱིས་མི་ཁྱབ་པ་དང་བཅས་དགྲ་ཕྱོགས་སུ་རྔམས་བཞིན་ཆས་པར་བསམས་ལ། ཧཱུཾ། ད་ནི་དུས་གསུམ་བདེ་གཤེགས་ཀྱི། །སྤྲུལ་པའི་མཁའ་འགྲོ་སེང་གེའི་གདོང་། །ཡེ་ཤེས་འཇིག་རྟེན་མཁའ་འགྲོའི་ཚོགས། །དགྲ་བགེགས་བྱད་
མའི་སྲོག་གི་གཤེད། །སྲིད་གསུམ་གནས་ན་ང་དབང་ཆེ། །ལས་ལ་མི་འཁོལ་འགའ་ཡང་མེད། །ང་ཡི་གཏོར་ཟོར་གཉན་པོ་འདི། །སྟེང་གི་ལྷ་ལ་མི་འཕང་ངོ་། །འོག་གི་ཀླ་ལ་མི་འཕེན་ནོ། །བར་གྱི་གཉན་ལ་མི་འཕང་ངོ་། །དགྲ་བགེགས་བྱད་མ་
བསྒྲལ་བའི་ཕྱིར། །དྲག་པོ་ཟོར་གྱི་ལས་བྱེད་དོ། །བྷྱོཿ༔ ཤར་ཕྱོགས་རྒྱལ་པོ་ཡུལ་འཁོར་སྲུང་། །དྲི་ཟའི་དམག་ཚོགས་གྲངས་མེད་བཅས། །གསེར་སྐྱེམས་མཆོད་པ་འདི་བཞེས་ལ། །གཏོར་ཟོར་གཉན་པོའི་ལམ་ཡངས་ཕྱེས། །དམག་དཔུང་
བསྐྱེད་ལ་རུ་མཚོན་ཕྱོར། །ཟོར་སྣ་དགྲ་བོའི་ཡུལ་དུ་དྲོངས། །བྷྱོཿ ལྷོ་ཕྱོགས་རྒྱལ་ཆེན་འཕགས་སྐྱེས་པོ། །གཤིན་རྗེའི་དམག་ཚོགས་གྲངས་མེད་བཅས། །གསེར་སྐྱེམས་སོགས་གོང་ལྟར་འགྲེས། བྷྱོཿ༔ ནུབ་ཕྱོགས་རྒྱལ་པོ་སྤྱན་མི་བཟང་།

༄༅། །ཀླུ་གདོན་དམག་ཚོགས་གྲངས་མེད་བཅས། །གསེར་སྐྱེམས་སོགས། བྷྱོཿ བྱང་ཕྱོགས་རྒྱལ་ཆེན་རྣམ་ཐོས་སྲས། །གནོད་སྦྱིན་དམག་ཚོགས་གྲངས་མེད་བཅས། །གསེར་སྐྱེམས་སོགས། བྷྱོཿ སྟེང་འོག་ཕྱོགས་
མཚམས་གནས་པ་ཡི། །ལྷ་ཀླུ་འབྱུང་པོ་འཁོར་བཅས་རྣམས། །གསེར་སྐྱེམས་མཆོད་པ་འདི་བཞེས་ལ། །གཏོར་ཟོར་གཉན་པོའི་ལམ་ཡངས་ཕྱེས། །དམག་དཔུང་བསྐྱེད་ལ་རུ་མཚོན་ཕྱོར། །ཟོར་སྣ་དགྲ་བོའི་ཡུལ་དུ་དྲོངས། །ཞེས་སོ། །དེ་ནས་/
གཏོར་ཟོར་སོགས་གང་དུ་འཕེན་པའི་ས་དེར་སྤྱན་དྲངས་ལ་བྲན། ལས་གཏད་ནི། ཐོག་མར་ཕུད་མཆོད་འབྲུ་གསུམ་གྱིས་བརླབས་ལ། ཕྱོགས་བཅུ་དུས་གསུམ་བདེ་གཤེགས་ཐམས་ཅད་ཀྱི། །མཁྱེན་བརྩེ་ནུས་པ་ཡོན་ཏན་ཀུན་གྱི་དངོས། །དབང་རྒྱུན་
བྱིན་རླབས་གདམས་སྩོལ་བཀའ་དྲིན་ཆེ། །འཁོར་ལོའི་མགོན་པོའི་ཞལ་དུ་ཨོཾ་ཨཱཿ ཧཱུཾ། །རྡོ་རྗེ་འཆང་དབང་དཔའ་མོ་སེང་གེའི་གདོང་། །བརྒྱུད་པའི་བླ་མ་ཡི་དམ་མཁའ་འགྲོའི་ཚོགས། །རང་ལུས་ལྷར་གསལ་ཆོས་སྲུང་ནོར་ལྷ་དང་། །གནས་
བདག་གཞི་བདག་རིགས་དྲུག་སེམས་ཅན་རྣམས།།ལྷ་རུ་གསལ་བའི་ཞལ་དུ་ཨོཾ་ཨཱཿ ཧཱུཾ། །མཆོད་ཡུལ་དགྱེས་ནས་ལས་ཀྱི་དངོས་གྲུབ་སྩོལ། །སྦྱིན་ཡུལ་ཚིམ་ནས་གནོད་སེམས་སྤོང་གྱུར་ཅིག་།ཅེས་དང་། རང་གིས་ཀྱང་མྱངས་ལ་ཨ་ཀ་ས་མ་
སོགས་བརྗོད་དོ། །དེ་ནས་འདི་སྐད་གྱེར་ཏེ། ཧཱུཾ། རབ་འཇིགས་དུར་ཁྲོད་འབར་བའི་ཀློང་། །དགྲ་བགེགས་སྒྲོལ་བའི་དཀྱིལ་འཁོར་ནས། །ཡེ་ཤེས་འཇིག་རྟེན་མཁའ་འགྲོའི་ཚོགས། །སེང་གདོང་དྲག་མོ་ཟོར་ལ་བཞེངས། །རིགས་བཞིའི་དྲག་མོ་

ཟོར་ལ༴ །ཡེ་ཤེས་མཁའ་འགྲོ༴ །འཇིག་རྟེན་མཁའ་འགྲོ༴ །མཁའ་འགྲོ་བྱེ་འབུམ༴ །སྤྲུལ་པ་ཡང་སྤྲུལཿ༴ །བཀའ་སྲུང་དམ་ཅན༴ །གཙང་རིས་དཔལ་མགོན༴ །ལྷ་སྲིན་སྡེ་བརྒྱད༴ །ཡུལ་ལྷ་གཞི་བདག་ཟོར་ལ་བཞེངས། །བཞེངས་ཤིག་
ཟོར་གྱི་མཐུ་དཔུང་སྐྱེད། །ཀུན་ཀྱང་ཟོར་ཐོགས་ལས་ལ་སྒྲིམས། །མཐུ་སྟོབས་དུས་མཐའི་རླུང་ལྟར་སྐྱེད། །དཔུང་ཚོགས་ཉི་ཟེར་རྡུལ་ལྟར་སྤྲོས། །གཟི་བརྗིད་བསྐལ་པའི་མེ་ལྟར་སྐྱེད། །མཚོན་ཆར་བྲག་རི་བསྙིལ་ལྟར་ཕོབ། །འཇིགས་རུངས་ང་
རོ་འབྲུག་ལྟར་སྒྲོགས། །བསྟན་དགྲ་དམ་ཉམས་ཡུལ་དུ་རྒྱུགས། །བཅོལ་པའི་ཕྲིན་ལས་གྲུབ་པར་མཛོད། །ཟོར་ཆུང་ཐོགས་ལ། ཧཱུཾ། བསྟན་དགྲ་བྱད་མ་བསྒྲལ་བའི་ཕྱིར། །དྲག་པོའི་གཏོར་ཟོར་འབར་བ་འཕེན། །ཧཱུྃ་ཕཊ་ཛཿབྷྱོཿ་མཱ་ར་ཡའི།
འུར་སྒྲས་སྟོང་གསུམ་འཇིག་རྟེན་འདར། །ཐུན་ཟོར་རྡོ་རྗེའི་སེར་ཆེན་འབེབས། །མཚེ་ཟོར་རལ་གྲིའི་ནགས་ལྟར་འཁྲུགས། །ཉུངས་ཟོར་དྲག་པོའི་ཆར་ལྟར་ཕབ། །རྡོ་ཟོར་གནམ་ལྕགས་སྒྱོགས་ལྟར་འཕེན། །མདའ་ཟོར་རྡུགས་མེད་ཐོག་ལྟར་རྒྱུ།
ཁྲག་ཟོར་ཟངས་ཞུན་བུ་ཡུག་འཚུབས། །རྩངས་ཟོར་སྤུ་གྲིའི་སོ་ལྟར་གཟིངས། །གཏོར་ཟོར་དུག་ནད་མཚོན་ཆའི་ཆར། །གང་ལ་བབ་པ་བརླག་བྱེད་འདི། །བསྟན་དགྲ་དམ་ཉམས་སྟེང་དུ་འཕེན། །མི་རོ་རྫ་ལྟར་ཉིལ་དུ་ཆུག །མི་ཁྲག་མཚོ་ལྟར་
འཁྱིལ་དུ་ཆུག །མཱ་ར་ཡ་ཡི་ལས་མཛོད་ཅིག །ཅེས་དྲག་རོལ་གྱི་ཁོངས་སུ་གཏོར་མ། ཐུན། མཚེ། ཉུངས། རྡོ། མདའ། ཁྲག་ཟོར་རྣམས་འཕང་། དེ་ནས་ཟོར་ཆེན་ཐོགས་ལ། བྷྱོཿ མཐུ་ལྡན་མཁའ་འགྲོ་སྲུང་མའི་ཚོགས། །ཕོ་ཉ་ལས་

༄༅། །མཁན་བཅས་པ་རྣམས། །བསྐུལ་ལོ་དྲག་པོའི་ལས་ལ་བསྐུལ། །རྦད་དོ་གནོད་བྱེད་ཐོག་ཏུ་རྦད། །ཡིད་ལ་བརྣག་པའི་དགྲ་བོ་འདིའི། །ཡུལ་གཞིས་སྒོ་ནོར་མཐའ་ནས་སྡུས། །དགྲ་བོའི་ཕོ་རྒྱུད་རྩད་ནས་ཆོད། །དགྲ་
བོའི་མོ་རྒྱུད་མངལ་ནས་སྐོམས། །དགྲ་བོའི་རིགས་རྒྱུད་དྲུངས་ནས་ཕྱུང་། །ལྟག་པའི་ཕྱོགས་ནས་བདུད་སྒོ་ཕྱེས། །གདོང་པའི་ཕྱོགས་ནས་འོད་མདངས་འཕྲོགས། །ཁ་ནས་དབུགས་ཀྱི་རྒྱུ་བ་ཆོད།།ཁོང་ནས་སྲོག་རྩ་དམར་པོ་གཏུབས། །སྙིང་
ཁྲག་དམར་པོ་སྐོམ་དུ་འཐུངས། །དོན་སྙིང་དམར་པོ་ཞལ་དུ་བཞེས། །ནང་ཁྲོལ་ཤ་ཁྲག་རུས་པའི་ཚོགས། །རོལ་གཅིག་ལྷག་མེད་བཞེས་ནས་ཀྱང་། །རྣམ་ཤེས་སྐྱེ་མེད་ཆོས་དབྱིངས་སྦྱོར། །བཅོལ་པའི་ཕྲིན་ལས་གྲུབ་པར་མཛོད། །ཅེས་
དང་༑ རྩ་སྔགས་མཐར་ཏྲི་ར་ཛ་ས་མ་ཡ་བྱད་མའི་སྲོག་ལ་གཏུབས། ཞེས་སམ། དགྲ་བོ་བྱད་མའི་སྲོག་སྙིང་ལ་མཱ་ར་ཡ་ཛཿ ཛཿ རྦད་རྦད། དགྲ་བོ་བྱད་མའི་ཚེ་དང་བསོད་ནམས་ལ་མཱ་ར་ཡ་ཛཿ ཛཿ རྦད་རྦད་ཅེས་བཏགས་པའི་བསད་སྔགས་བཟླ་
ཞིང་༑ གཏོར་ཟོར་ནད་དུག་མཚོན་ཆའི་ཕུང་པོར་གྱུར་པ་དགྲ་བོ་མངོན་སུམ་དུ་དམིགས་པའི་སྟེང་དུ་བརྒྱབས་པས་མི་ནོར་ཡུལ་མཁར་དང་བཅས་པ་རྡུལ་དུ་བརླག་པར་བསམས་ལ་བསྒྲལ་བྱ་སྒྲོལ་བྱེད་སྒྲོལ་བ་པོའི་འཁོར་གསུམ་རང་བཞིན་གྱིས་མ་གྲུབ་
པའི་དོན་ལ་མཉམ་པར་བཞག་སྟེ་ནང་དུ་ལོག་གོ །ཐུན་གཏོར་སྐྱོང་བ་ནི། བྷྱོཿ དཔལ་ལྡན་རྡོ་རྗེ་མཁའ་འགྲོ་མ། །རབ་འཇིགས་སེང་གེའི་གདོང་ཅན་མ། །ཤ་ཟ་མ་མོའི་ཚོགས་དང་བཅས། །འདིར་གཤེགས་བརྒྱན་པའི་གཏོར་མ་བཞེས། །ཤ་དང་

ཁྲག་གི་དམ་རྫས་དང༌། །བདུད་རྩི་སྨན་གྱི་མཆོད་པ་དང་། །ཐུན་དང་ཟོར་དུ་བཅས་པ་ཡི། །དྲག་པོའི་མཆོད་གཏོར་འདི་དག་བཞེས། །སྔར་བཅོལ་གྲུབ་པའི་གཏང་རག་འབུལ། །ད་བཅོལ་ལས་ཀྱི་སྐུལ་མར་འབུལ། །དམ་ཚིག་སྲུང་བའི་ཆོ་གར་
འབུལ༑ །མཁའ་འགྲོ་དགྱེས་པའི་མཆོད་པར་འབུལ། །བཞེས་ནས་བསྟན་པ་རྒྱས་པ་དང་། །དགྲ་བགེགས་འདུལ་བའི་ཕྲིན་ལས་མཛོད། །བདག་གི་འདོད་པའི་དོན་རྣམས་ཀུན། །ཡིད་བཞིན་དུ་ནི་འགྲུབ་པར་མཛོད། །མཆོད་དོ་མཁའ་འགྲོ་འཁོར་
བཅས་མཆོད། །བཞེས་ཤིག་རྫས་དང་གཏོར་མཆོད་བཞེས།།བསྐུལ་ལོ་ཕྲིན་ལས་རྣམ་བཞི་བསྐུལ།།མཛོད་ཅིག་དུས་ལས་མ་གཡེལ་མཛོད། །ཅེས་དང་།·གོང་ལྟར་བསད་སྔགས་བཟླས་ལ་གཏོར་མ་དགྲ་ཕྱོགས་སུ་གཏོང་ངོ་། རྗེས་ནི།མཆོད་
པ་བྱིན་རླབས་དང་། མཚན་སྔགས་རེ་རེ་བཞིན་སྔོན་དུ་འགྲོ་བས་མཆོད། བསྟོད་པའང་གོང་བཞིན་དང་། གུར་ཞལ་གྱི་སྐོང་བ་དང་འབྲེལ་ན། ཀོལླ་མན་ཆོད་མཐའ་བསྡ། ཡིག་བརྒྱས་ལྷག་ཆད་ཁ་བསྐང་། མ་འབྱོར་པ་དང་སོགས་ཀྱིས་ནོངས་པ་
བཤགས། ཉིན་སྔ་མ་རྣམས་ལ་བརྟན་བཞུགས། ཉིན་རྗེས་མར། ཨོཾ་ཁྱེད་ཀྱིས་སོགས་ཀྱིས་གཤེགས་གསོལ་དང་། བསྟིམ། གནས་གསུམ་བསྲུང་། དགེ་བསྔོ་བཀྲ་ཤིས་ཀྱིས་མཐའ་བརྒྱན་པར་བྱའོ། །རྒྱལ་བ་ཀུན་གྱི་མཐུ་སྟོབས་ནུས་པའི་
གཏེར༑ །མཁའ་འགྲོ་སེང་གེའི་གདོང་ཅན་མའི། །གཏོར་ཟློག་ཁྲིགས་སུ་བསྡེབས་པའི་དགེས། །བསྟན་དགྲ་ཕྱེ་མར་འཐག་གྱུར་ཅིག །ཅེས་གསེར་ཆོས་ལུགས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱི་གཏེར་ཟློག་དགྲ་བགེགས་དཔུང་འཇོམས་

༄༅། །ཞེས་བྱ་བ་འདིའང་རྗེ་བླ་མའི་བཞེད་སྐོང་དུ་ཞུ་ཆེན་མ་ཧཱ་པཎྜི་ཏའི་གསུང་ལས་རྒྱས་བསྡུས་འཚམས་པར་བློ་གཏེར་དབང་པོས་བསྡེབས་པའི་དགེ་བས་ནག་ཕྱོགས་ཀླ་ཀློའི་འཚུབས་འགྱུར་ལ་སོགས་པ་བསྐལ་པ་ངན་པའི་ཕྱོགས་
ཐམས་ཅད་ཞི་ནས་བསྟན་འཛིན་ཡུན་དུ་གསལ་ཞིང་། འཇིག་རྟེན་གྱི་ཁམས་ཐམས་ཅད་ཕན་བདེར་སྤྱོད་པའི་རྒྱུར་གྱུར་ཅིག། ༈ །།མངོན་སྤྱོད་ལས་སྦྱོར་དགོས་པའི་ཟོར་རྫས་ཀྱི་ནུས་པ་སྐྱེད་པའི་བྱིན་རླབས་ནི། རང་དང་མདུན་གྱི་ནམ་མཁར་
བཞུགས་པའི་བླ་མ་ཡི་དམ་རྣམས་ཀྱི་ཐུགས་ཀ་ནས་འོད་ཟེར་འཕྲོས་པས། མདུན་བསྐྱེད་ཀྱི་དྲག་མོ་སེང་གདོང་། མ་མོ་མཁའ་འགྲོ། །སྤྲུལ་པ་ཡང་སྤྲུལ། ཆོས་སྐྱོང་འཇིག་རྟེན་སྐྱོང་བ་ཐམས་ཅད་ཀྱི་ཐུགས་རྒྱུད་བསྐུལ་བས། དེ་རྣམས་ཀྱི་ཐུགས་ཀ་
ནས་མཐུ་སྟོབས་ནུས་པ་ཐམས་ཅད་འོད་ཟེར་དམར་ནག་ཚ་ཞིང་རྩུབ་པའི་ཚོགས་དུ་མ་དག་སྤྲུལ་པའི་ལས་མཁན་ཁྲོ་མོ་དཔག་ཏུ་མེད་པ་འཕྲོས། །ཟོར་རྫས་རྣམས་ལ་གཉིས་སུ་མེད་པར་ཐིམ་པས། །གང་ལ་དམིགས་པ་སྐད་ཅིག་ཉིད་ལ་ཐོགས་པ་མེད་
པར་འཇོམས་པའི་ནུས་སྟོབས་དང་ལྡན་པར་གྱུར་པར་བསམས་ལ། འཇིགས་པའི་ང་རོ་དང་བཅས་པས། ཧཱུཾ། དཔལ་ལྡན་རྩ་བརྒྱུད་བླ་མའི་ཚོགས་རྣམས་ཀྱིས། ཟོར་རྫས་འདི་རྣམས་བསྟན་དགྲ་བྱད་མའི་རིགས། གང་ལ་བསྣན་འཕྲལ་ཚར་གཅོད་
ལས་བྱེད་པའི། །དུག་ནད་ཐོག་གི་ནུས་པ་ད་སྐྱེད་ཅིག །དེ་བཞིན་དུ་ཚིག་རྐང་ཕྱི་མ་གསུམ་འགྲེས་ཏེ། །ཡི་དམ་ཞི་ཁྲོ་རབ་འབྱམས་ལྷ་ཚོགས་ཀྱིས། །ཟོར་རྗེས་སོགས། བདུད་འདུལ་དྲག་མོ་སེང་གདོང་རིགས་ལྔ་ཡིས། ༴ ༴ ༴ །འཁོར་གྱི་

མཁའ་འགྲོ་འབུམ་སྡེའི་ཚོགས་རྣམས་ཀྱིས། ༴་༴ ༴ །ལས་བྱེད་སྤྲལ་པའི་ཁྲོ་བོ་ཁྲོ་མོའི་ཚོགས། ༴༴ ༴ །འཇིག་རྟེན་མཐུ་ཆེན་དྲེགས་པའི་སྡེ་ཚོགས་ཀྱིས། ༴ ༴ ༴ །བསྟན་པའི་སྤྱི་དགྲ་བླ་མའི་སྐུ་དགྲ་དང་། །རྣལ་འབྱོར་བདག་
ཅག་ཡོན་མཆོད་འཁོར་བཅས་ལ། །བསམ་སྦྱོར་རྩུབ་མོར་རྩོམ་པའི་དགྲ་བགེགས་རྣམས། །ཚར་གཅོད་ཟོར་གྱི་ནུས་པ་ད་སྐྱེད་ཅིག །ཅེས་རྩ་སྔགས་མཐར་གནོད་བྱེད་དགྲ་བགེགས་བྱད་མའི་སྲོག་རྩ་ལ་ཨེ་ས་བྷྱོཿ་བྷོ་རྦད་ཅེས་བཏགས་པ་ཅི་ནུས་བཟླས་
མཐར༑ ཐལ་མོ་སྦྱར་ཏེ། བླ་མ་ཡི་དམ་ཆོས་སྐྱོང་འཇིག་རྟེན་སྐྱོང་། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི། །མཐུ་རྩལ་དཔག་ཡས་གྲུབ་པའི་བདེན་པ་དེས། །ཟོར་རྫས་ནུས་མཐུ་གཟི་བརྗིད་འབར་གྱུར་ཅིག །ཅེས་བྱིན་གྱིས་བརླབ་བོ། །ཛ་
ཡནྡུ།། །།

༄༅། །མཁའ་འགྲོ་མ་སེང་གེའི་གདོང་ཅན་བ་རི་ལུགས་ཀྱི་བུམ་ཆོག་བྱད་འགྲོལ་གྱི་ཡི་གེ་ཤེལ་གྱི་སྦུར་ལེན་ཞེས་བྱ་བ་བཞུགས་སོ།།

༄༅། །ན་མོ་བཛྲ་ཌཱ་ཀི་ནཱི་སིཾ་ཧ་མུ་ཁཱ་ཡི། དྲག་སྔགས་མེ་ཟེར་ཕོག་ཙམ་གྱིས། །བྱད་གཏད་མ་ལུས་སྲེག་བྱེད་པའི། །བླ་མ་ཡེ་ཤེས་མཁའ་འགྲོ་ལ། །བཏུད་ནས་བྱད་འགྲོལ་ཆོ་ག་
བྲི༑ །འདི་ལ་སྦྱོར་བ་ཡོ་བྱད་ཀྱི་གཤོམ་ནི། སློབ་དཔོན་གྱི་མདུན་དུ་རྡོར་དྲིལ་ཌ་མ་རུ་ནང་མཆོད་བཤམ། སྟེགས་ཀྱི་ཁར་བུམ་པ་བཅུད་ལྡན་ཆས་སུ་བཅུག་པ་བཀོད། མདུན་དུ་གཏོར་མ་དཀར་ཟླུམ་དང་
མཐར་མཆོད་པས་བསྐོར། དེའི་ཤར་རམ་ཕྱོགས་ཇི་ལྟར་བདེ་བར་ཞི་བའི་མེ་ཐབ་སྤྱི་མཐུན་གྲུབ་ན་ལེགས། བསྡུ་ན་ཟངས་ལྕགས་ལ་སོགས་པའི་སྣོད་དུ་ཆོས་འབྱུང་མཐིང་ནག་མེ་རི་དང་བཅས་པའི་དབུས་སུ་ཉི་
གདན་ལ་ཚོན་སྤུངས་སྔོན་པོ་དགོད། མཐའ་ནས་བུད་ཤིང་ཟླུམ་པོར་བརྩིགས། བསྲེག་རྫས་མར་ཁུ། སྀང་ལྡེང་དམ་རྒྱ་ཤུག་གི་ཡམ་ཤིང་། འབྲུ་སྣ་ཚོགས་བསྲེས་པ་རྣམས་དང་། གཞན་ཡང་གླུད་

༄༅། . །གཟུགས་གཅིག ཆངས་བུ་ཉེར་གཅིག ཡོས་དང་འབྲུ་དཀར་བསྲེས་པ། སྦྱོང་བའི་ཆས། བྱབས་རྫས་བདུན། །སྟན་དཀར་གསར་པ། ཚོན་སྐུད་སྣ་ལྔ་རིང་པོ་བསྲུང་བྱའི་གྲངས་མཉམ། གྲི་རྣོན་པོ་གསར་པ་རྣམས་
ཚོགས་པར་བྱའོ། །དངོས་གཞིའི་ཐོག་མར་བདག་བསྐྱེད་བཟླས་པ་བསྡུ་སྡང་བར་པཎ་ཆེན་ནམ་མཁའ་དཔལ་བཟང་གི་ཡིག་སྟེང་ནས་བྱས་ཏེ། བུམ་པ་བསང་སྦྱང་། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་
ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ། ལྟོ་བ་ལྡིར་བ། ཞབས་ཞུམ་པ། མགྲིན་པ་ཕྲ་བ། ཁ་གཡེལ་བ། མཆུ་འཕྱངས་པ། ལྷ་རྫས་ཀྱི་གོས་ཀྱིས་མགུལ་བ་བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་
ཚོགས་ཀྱིས་ཡོངས་སུ་གང་བའི་ནང་དུ་པད་ཉི་ལ་དགྲ་བགེགས་ཐམས་ཅད་ཀྱི་རོའི་སྟེང་དུ་ཧཱུཾ་མཐིང་ནག་ལས་འོད་ཟེར་འཕྲོས་པས་གདུག་པ་ཅན་ཐམས་ཅད་ཚར་བཅད། དཔའ་བོ་མཁའ་འགྲོའི་བྱིན་རླབས་ནུས་མཐུ་ཐམས་ཅད་ཚུར་བསྡུས་ནས་ཧཱུཾ་ལ་
ཐིམ༑ དེ་ཡོངས་སུ་གྱུར་པ་ལས་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་སྐྲ་མདོག་མཐིང་ནག་ཞལ་གཅིག་ཕྱག་གཉིས་མ། སྤྱན་གསུམ་དམར་ལ་ཟླུམ་ཞིང་བགྲད་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། ཕྱག་གཡས་པས་རྡོ་རྗེས་
མཚན་པའི་གྲི་གུག་ནམ་མཁའ་ལ་འཕྱར་བ། གཡོན་པས་ཐོད་པ་ཁྲག་གིས་གང་བ་ཐུགས་ཀར་འཛིན་པ། མཆན་ཁུང་གཡོན་ན་ཁ་ཊཱཾ་ག་རྩེ་གསུམ་པ་བསྣམས་པ། དབུ་སྐྲ་དང་སྨིན་མ་དང་སྨ་ར་དམར་སེར་གྱེན་དུ་འབར་བ། མི་མགོ་སྐམ་པོ་ལྔའི་དབུ་

རྒྱན་དང་། རློན་པ་ཁྲག་འཛག་པ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམ་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་དཔྲལ་བར་ཨོཾ། མགྲིན་
པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་མཁའ་སྤྱོད་ནས་མཁའ་འགྲོ་མ་སེང་གེའི་གདོང་པ་ཅན་ལ་སངས་རྒྱས་དང་བྱང་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ གཉིས་སུ་མེད་པར་
ཐིམ༑ སླར་ཡང་སྙིང་གའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་ས་མཱ་ཛཿ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་སྐུར་བ་སྩལ་དུ་གསོལ། : ཞེས་གསོལ་བ་བཏབ་པས། དབང་གི་ལྷ་
.9Sb
རྣམས་ཀྱིས་ཨོཾ་བཛྫཱི་བྷཱ་བ་ཨ་བྷི་ཥིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་རྡོ་རྗེ་སྔོན་པོ་རྩེ་ལྔ་པས་དབུར་བརྒྱན། མཆོད་པ་ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ་ཀྱིས་
བསང་༑ སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཧཱྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་ཞབས་བསིལ་སོགས་ནས། ཤབྡ་ཨཱཿཧཱུྃ་གིས་བྱིན་བརླབ། ཨོཾ་ཌུ
ཀི་ནཱི་སོགས་རེ་རེའི་མགོར་སྦྱར་བའི་ཨཉྙཾ་སོགས་ནས་ཤབྡའི་བར་དང་། གྷརྠེ་ར་ཎི་ཏ་བརྗོད། ཨོཾ་ཨཱཿ ཧཱུྃགིས་ནང་མཆོད་ཕུལ། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་

།བ་སྐྱོབ་ལ་ཕྱག་འཚལ་བསྟོད། །རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་བརྟེན་ཏེ་སོང་བས་བུམ་ནང་གི་ལྷའི་ཐུགས་རྒྱུད་བསྐུལ་ཏེ། ཐུགས་ཀ་ནས་ཡེ་ཤེས་ཀྱི་བདུད་རྩི་བབས་པས་བུམ་པ་གང་བར་
བསམས་ལ། ཨཿཀཿ ས་མཿ རཿ ཙཿ ཤཿ དཿ རཿ སཿ མཱཿ རཿ ཡཿ ཕཊཿ ཅེས་ཅི་ནུས་བཟླས་མཐར།རི་ཁྲུས་ནས་འབྱུང་བའི་ཁྲུས་སྔགས་ཀྱང་ཅི་ནུས་བཟླས་ལ། སླར་ཡང་མཆོད་བསྟོད་བྱ། གཏོར་མ་བསང་སྦྱང་། ཨ་ལས་བྱུང་བའི་ཡེ་
ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོང་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃལན་གསུམ་གྱིས་བྱིན་གྱིས་བརླབ། མཚན་སྔགས་སམ་སྔགས་ཀྱི་མཐར། ཨཾ་ཨ་ཀཱ་རོ་བཏགས་
པ་ལན་གསུམ་གྱིས་ཕུལ། མཆོད་བསྟོད་གོང་ལྟར། ཡི་གེ་བརྒྱ་པ་ལན་གསུམ་གྱིས་ལྷག་ཆད་ཁ་བསྐང་། མ་འབྱོར་པ་དང་ཉམས་པ་དང་། །ཞེས་སོགས་ཀྱི་མཐར། ཨོཾ་ཨཱཿ ཧཱུཾ། ཞེས་པས་དུང་ཆོས་ཀྱི་ཆུ་བུམ་པར་བླུགས་ཏེ། ལྷ་འོད་དུ་ཞུ་བ་
ལས་བུམ་པའི་ཆུ་དང་གཉིས་སུ་མེད་པར་གྱུར་པར་བསམ་མོ། །དེ་ནས་བསྒྲུབ་བྱ་རྣམས་ཀྱི་མདུན་དུ་སྦྱོང་ཆས་རྣམས་ཕྱག་ལེན་བཞིན་བཤམས་ལ་གཏོར་མ་ཆབ་ཀྱིས་བྲན་ཏེ། ལས་ཀྱི་རྡོ་རྗེས་བསྒྲུབ་བྱ་རྣམས་ལ་གཡས་ཕྱོགས་སུ་བསྐོར་ཞིང་། རང་གི་
ལག་པ་གཡས་པ་མཆོག་སྦྱིན་གྱི་ཕྱག་རྒྱ་དང་། ཨོཾ་སརྦ་བིབྷཱན་ན་མཿསརྦ་ཏ་ཐཱ་ག་ཏེ་ཞེས་སོགས་བརྗོད་དེ་སེ་གོལ་གྱི་སྒྲ་བྱ། དེ་ལྟ་བུ་ལན་གསུམ་བྱས་ལ་ཞི་བས་སྦྱང་། དེ་བཞིན་དུ་ཏིང་ལོ་དང་ཆངས་བུ་བསྐོར་བ་དང་བསྟུན་ལ་རྡོ་རྗེ་གསོར་ཞིང་ཨཿ

ཀཿ སཿ མཿ སོགས་སྙིང་པོ་བརྗོད་པ་ལན་གསུམ་གྱི་མཐར། :འདིར་རྡོ་རྗེ་སློབ་མའམ་སྦྱིན་པའི་བདག་པོ་ཆེ་གེ་མོ་ཞེས་བགྱི་བ་ལ་བར་དུ་གཅོད་པར་རྩོམ་པའི་གདོན་བགེགས་ཀྱི་རིགས་གང་ཡིན་པ་དེ་དག་ཐམས་ཅད་གཏོར་མ་ལམ་རྔན། ཏིང་ལོ་ལམ་
སྒྲོན༑ ཆངས་བུ་ལམ་རྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་གནས་པར་གཞན་དུ་སོང་ཞིག ཅེས་ཞི་དྲག་ཕྱེད་མས་སྦྱང་། ཁྲོ་བོ་སྤྱན་འདྲེན་གདན་འབུལ་མཆོད་བསྟོད་རྣམས་བྱས་པའི་མཐར། ཧཱུཾ་མཛད་ཀྱི་ཕྱག་རྒྱ་བྱས་ལ། རྗེ་བཙུན་རྩ་བ་
དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་
རྣམས་ཀྱི་བཀའ་བདེན་པ་དང་། ཁྱད་པར་དུའང་མཁའ་འགྲོ་མ་སེང་གེའི་གདོང་པ་ཅན་གྱི་ལྷ་ཚོགས་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས། འདིར་རྡོ་རྗེ་སློབ་མའམ་སྦྱིན་པའི་བདག་པོ་ཆེ་གེ་མོ་ཞེས་བགྱི་བ་ལ་བར་དུ་
གཅོད་པར་རྩོམ་པའི་གདོན་བགེགས་ལོག་པར་འདྲེན་པའི་ཚོགས་ཐམས་ཅད་ལ་རྒྱུད་སྡེ་དང་མཐུན་པའི་སྦྱོང་བ་རྣམ་པར་དག་པ་བྱས་ཟིན་པས་དེས་མགུ་བར་གྱིས་ལ། སའི་ཕྱོགས་འདིར་མ་གནས་པར་གཞན་དུ་སོང་ཞིག གང་དག་མི་འགྲོ་བ་དེ་དག་ལ་
དེ་བཞིན་གཤེགས་པ་ཐམས་ཅད་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་རོ། །ཞེས་ལྷའི་ང་རྒྱལ་བརྟན་པོས་ཨཿ ཀཿསོགས་ཟློ་ཞིང་རོལ་མོ་

༄༅། །དྲག་ཏུ་བྱ། གུ་གུལ་གྱིས་བདུགས། ཡུངས་ཀར་གྱིས་བྲབས་ལ་སླར་ཡང་། འཇིགས་པའི་ཧཱུཾ་སྒྲ་ངེས་སྒྲོགས་ཤིང་སོགས་ཀྱི་མཐར་རྗེ་བཙུན་རྩ་བ་དང་ཞེས་སོགས་སྦྱར་བ་ལན་གཉིས་ཏེ་དྲག་པོའི་སྦྲང་བ་ལན་གསུམ་
བྱའོ། །དེ་ནས་བསྒྲབ་བྱར་ཚོན་སྐད་སྣ་ལྔ་གྲོལ་མདུད་ཀྱི་ཨ་ལོང་ལྔ་བྱས་ལ་དབུས་ཀྱི་ཆེ་བ་དེ་སྐེ་ལ་བསྐོན། གཡས་ཀྱི་གཉིས་ལག་པ་དང་རྐང་པ་གཡས་ཀྱི་སྲིན་མཛུབ་ལ་བསྐོན། གཡོན་གཉིས་ཀྱང་དེ་ལྟར་བྱ། སྐྱེ་བོ་མང་པོ་ལ་དེ་ལྟར་མ་འགྲུབ་ན་
ཚོན་སྐད་གཅིག་གིས་ཐམས་ཅད་ཀྱི་སྲིན་མཛུབ་ལ་སྦྲེལ་ཡང་རུང་ངོ་། །དེ་ནས་སློབ་དཔོན་གྱིས། རང་ཉིད་མཁའ་འགྲོ་མ་སེང་གེའི་གདོང་པ་ཅན་སྐྲ་མདོག་མཐིང་ནག་སོགས་ནས། དབུས་ན་བཞུགས་པ། རང་གི་ཐུགས་ཀ་ནས་འོད་ཟེར་གྱི་རྩེ་ལ་ཁྲོ་
བོ་འདོད་པའི་རྒྱལ་པོ་ལྕགས་ཀྱུ་དང་ཞགས་པ་ཐོགས་པ་དཔག་ཏུ་མེད་པ་སྤྲོས། བསྒྲུབ་བྱ་འདི་རྣམས་ལ་གནོད་པར་བྱེད་པ་ཕྱི་རོལ་འཇིག་རྟེན་ཀྱི་ཁམས་དང་ནང་ལུས་ལ་གནས་པ་ཐམས་ཅད་ཞགས་པས་བཅིངས། ལྕགས་ཀྱུས་དྲངས་ཤིང་། གཞན་
ཡང་སྡིག་སྒྲིབ་ནད་གདོན་བྱུར་ཆག་སྐལ་བ་ངན་པ་ཐམས་ཅད་བཀུག་སྟེ་བྱད་ཐག་འདི་ལ་ཐིམ། ཁྱད་པར་དུ་ཡང་ས་ལས་བྱུང་བ་བད་ཀན་གྱི་ནད་རྣམས་ཚོན་སྐུད་སེར་པོ་ལ་ཐིམ། ཆུ་ལས་གྱུར་པ་གྲང་བའི་ནད་རྣམས་དཀར་པོ་ལ་ཐིམ། མེ་ལས་གྱུར་པ་
ཁྲག་མཁྲིས་རྣམས་དམར་པོ་ལ་ཐིམ། རླུང་ལས་གྱུར་པ་རླུང་གི་ནད་རྣམས་སྔོན་པོ་ལ་ཐིམ། འབྱུང་བ་སྣ་ཚོགས་འདུས་པ་ལས་གྱུར་པ་དང་། ལྡན་པ་དང་། འདུས་པའི་ནད་རྣམས་ལྗང་གུ་ལ་ཐིམ་པར་གྱུར། ན་མོ་སངས་རྒྱས་ཀྱི་བཀའ་བདེན་པ་

དང་༑ ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། བདེན་པར་སྨྲ་བ་རྣམས་ཀྱི་བདེན་པ་དང་། ལྷ་རྣམས་ཀྱི་བདེན་པ་དང་། དྲང་སྲོང་རྣམས་ཀྱི་བདེན་པ་དང་། རྡོ་རྗེ་དང་། རིན་པོ་ཆེ་དང་། པདྨ་དང་། ལས་ཀྱི་རིགས་སུ་
བཞུགས་པའི་ལྷ་རྣམས་ཀྱི་བདེན་པ་དང་། སྙིང་པོ་དང་། ཕྱག་རྒྱ་དང་། གསང་སྔགས་དང་རིག་སྔགས་ཀྱི་ལྷ་ཚོགས་རྣམས་ཀྱི་བདེན་པ་དང་། བཅོམ་ལྡན་འདས་མ་མཁའ་འགྲོ་མ་སེང་གེའི་གདོང་པ་ཅན་གྱི་ལྷ་ཚོགས་རྣམས་ཀྱི་བདེན་པ་
དང་༑ དཔལ་མགོན་དམ་པ་ཆོས་སྐྱོང་བའི་སྲུང་མ་འཁོར་དང་བཅས་པ་ཐམས་ཅད་ཀྱི་བཀའ་བདེན་པ་དང་། བདེན་པའི་བྱིན་གྱིས་བརླབས་ཀྱིས་རྡོ་རྗེ་སློབ་མ་འདི་དག་ལ་འཚེ་བར་བྱེད་པའི་སྡིག་པ་དང་སྒྲིབ་པ་དང་། ནད་དང་གདོན་དང་བགེགས་དང་༑
རྨི་ལམ་ངན་པ་དང་། མཚན་མ་ངན་པ་དང་། བྱད་མ་བྱུར་ཆག སྐལ་བ་ངན་པ། དུས་ཀྱི་ཞགས་པ། གཤིན་རྗེའི་ཕོ་ཉ། བགེགས་དང་ལོག་འདྲེན་མི་མཐུན་པའི་ཕྱོགས་ཐམས་ཅད་ཚོན་སྐད་སྣ་ལྔ་པ་འདི་ལ་ཐིམ་པར་གྱུར་ཅིག ཊཀྐི་ཧཱུྃ་ཛཿ ཞེས་
ལན་གསུམ་འདོད་པའི་རྒྱལ་པོའི་ཕྱག་རྒྱ་དང་བཅས་ཏེ་བྱ། དེ་ནས་གྲི་གུག་མེ་དང་ཆུར་རིམ་གྱིས་བཅུག་སྟེ། ཨཿཀཿསོགས་སྔགས་པཟླ་ཞིང་། འདི་སྐད་ཅེས། ལས་ཀྱི་སློབ་དཔོན་མཁའ་འགྲོ་མ་སེང་གེའི་གདོང་ཅན་གྱི་སྐུར་གྱུར་པའི་ཕྱག་གཡས་
སུ་རལ་གྲི་ཐོགས་ནས། ཁྱེད་རང་རྣམས་ཀྱི་མི་མཐུན་པའི་ཕྱོགས་མཐའ་དག་འདུས་པའི་ངོ་བོ་བྱད་ཐག་དེ་དུམ་བུར་གཏུབས་པར་མོས་པ་མཛོད། གང་དག་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་དང་། །ཚངས་པ་དང་ནི་

༄ ༅། །འཇིག་རྟེན་སྐྱོང་། །གནོད་སྦྱིན་དེད་དཔོན་དབང་ཕྱུག་དང་། །དེ་བཞིན་གནོད་སྦྱིན་སྟོབས་ཆེན་དང་། །འཕྲོག་མ་བུ་དང་བཅས་པ་དང་། དེ་དང་མཐུ་དང་གཟི་བརྗིད་ཀྱིས། །དེང་འདིར་བསྒྲུབ་བྱ་འདི་དག་གི །བྱད་
སྟེམས་ལས་རྣམས་ཆད་གྱུར་ཅིག །སརྦ་བནྟ་ཀཱ་ཁོ་རྦྷཙྪེ་ད་ནཱ་ཡ་སྭཱ་ཧཱ། ཞེས་བརྗོད་ཅིང་ཚོན་སྐུད་རྣམས་ཡན་ལག་ལྔ་ལ་བསྐོན་པའི་ས་ནས་མཚོན་ཁ་ཕར་གཏད་ཏེ་བཅད། དེ་བསྒྲབ་བྱའི་ལུས་ལ་བསྐོར་ནས། རྡོ་རྗེ་སློབ་མའམ་བསྒྲུབ་བྱ་འདི་ཞེས་བྱ་
བའི་ནད་གདོན་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་ཨ་པ་ན་ཡ་སྭཱ་ཧཱ། ཞེས་ལན་མང་དུ་བརྗོད་དེ་སྣོད་གཅིག་ཏུ་བསག དེ་ནས་ཐབ་བསང་སྦྱང་། སྟོང་པའི་ངང་ལས་བྷཾ་ལས་བྱུང་བའི་ཡེ་ཤེས་ཀྱི་ཐབ་ཁུང་དཀར་པོ་ཡངས་ཤིང་རྒྱ་ཆེ་
བ༑ ཞི་བའི་ཐབ་ཁུང་མཚན་ཉིད་ཡོངས་སུ་རྫོགས་པའི་ནང་དུ་ཨེ་ལས་ཆོས་ཀྱི་འབྱུང་གནས་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་དབུས་སུ་པད་ཉི་ལ་དགྲ་བགེགས་སོགས་ནས། མཆོད་བསྟོད་བར་བུམ་མཆོག་བཞིན་བྱས་མཐར། མཁའ་འགྲོ་
མའི་ཐུགས་ཀ་ནས་ཡེ་ཤེས་ཀྱི་མེ་འབར། བསྒྲུབ་བྱ་འདི་རྣམས་ཀྱི་ནད་གདོན་བར་ཆད་ཐམས་ཅད་བསྲེགས་པར་གྱུར། རྡོ་རྗེས་རིན་ཆེན་ཕུག་པ་དང་། །མེ་ཡིས་བུད་ཤིང་བསྲེགས་པ་དང་། །རླུང་གིས་སྤྲིན་རྣམས་གཏོར་བ་དང་། །ཉི་མས་ནགས་
ཚལ་སྐེམས་བྱེད་དང་། །བདེན་པའི་ཚིག་ནི་འདི་དག་གིས། །བྱད་སྟེམས་ལས་རྣམས་ཚིག་པར་ཤོག །སརྦ་བྷནྡྷ་ཀཱ་ཁོརྦྷ་ཡ་ཛྭ་ལཱ་ཡ་སྭཱ་ཧཱ། དང་པོར་ཨཿ ཀཿསོགས་ཀྱི་མཐར། ཨོཾ་ཨགྣི་ཡེ་སྭཱ་ཧཱ།·ཞེས་བཏགས་པས་མར་ཁུ་ཕུལ། འདི་དགང་

བླུགས་ཀྱིས་ཕུལ་ན་ལེགས་མོད། མེ་འབྱོར་ན་སྣོད་ཅི་བད་བས་ཕུལ། ཨཿ ཀཿ སོགས་ཀྱིས་ཡམི་ཤང་ཡོང་ཕུལ། ད་ནས་སློབ་དཔན་གྱ་འབྲུ་སྣ་སྣ་ཚགས་ནས་འབྲུ་ཆམ་ར་འབུལ་བ་དང་། མཆད་གཡག་པས་སྔར་གྱ་ཆན་སྐུད་ཀྱ་ར་ད་དུམ་བུ་མང་
པོར་གཏུབས། ཚོ་ཉི་ཤུ་རྩ་གཅིག་ཏུ་བཅོས་ནས་ཚོན་སྐད་ཚོ་རེ་དང་། ཆངས་བུ་རེ་ལག་པ་གཡས་གཡོན་སོ་སོར་བཟུང་ནས་བསྒྲུབ་བྱ་ལ་བསྐོར་བའི་ཚུལ་བྱས་ནས་མེ་ལ་འབུལ་ཞིང་། སྔགས་ལན་ཉེར་གཅིག་བརྗོད་པའམ། བསྡུ་ན་ཚར་གཅིག་གི
མཐར༑ བསྒྲུབ་བྱ་ཆེ་གེ་མོའི་ནད་གདོན་སྡིག་སྒྲིབ་བྱད་ཀ་རྦོད་གཏོང་མི་མཐུན་པའི་ཕྱོགས་ཐམས་ཅད་ཚིག་པར་གྱུར་ཅིག ཤཱནྟིཾ་ཀུ་རུ་སྭཱ་ཧཱ། ཞེས་བཏགས་པ་ཚར་གཅིག་དང་། དེ་རྗེས་ཨཿ ཀཿ སོགས་ཁོ་ན་ལ་ལས་སྔགས་དེ་ཉིད་བཏགས་པའི་ཉི
ཤུས་འབུལ། གང་དག་སངས་རྒྱས་རང་སངས་རྒྱས། །ཞེས་པ་ནས། ཀཱ་ཁོརྦྷ་ཛྭ་ལཱ་ཡ་སྭཱ་ཧཱ། བསྒྲུབ་བྱ་ཆེ་གེ་མོའི་ནད་གདོན་ནས། མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་མེ་དང་བསྒྲུབ་བྱ་ལ་བུམ་ཆུ་གཏོར། མེའི་དབལ་ཞི་
བར་གྱུར། གོང་བཞིན་མར་དང་ཡམ་ཤིང་ཕུལ། མཆོད་བསྟོད་བསྡུས་པ་ཞིག་དང་། འདོད་གསོལ་བྱ། ཡིག་བརྒྱ་བཟོད་གསོལ་སྤྱི་དང་འདྲ། ཡེ་ཤེས་པ་གཤེགས། དམ་ཚིག་པ་རང་གི་སྙིང་གར་ཐིམ། ཛཿ ཧཱུྃ་བཾ་ཧོཿ དེ་ནས་ཁྲུས་བྱ་བའི་ཐོག་
མར་རྟེན་ལ་ལྷ་ཁྲུས། སྐུ་ཕྱི། གོས་འབུལ་བའི་བར་སྤྱི་ལྟར་བྱ། ཁྲུས་ཆུ་དེ་ལས་བུམ་དུ་བླུགས་པ་སློབ་དཔོན་གྱིས་ཐོགས་ཏེ་ཐོག་མར་ཀུ་ཤས་བུམ་ཆུ་བླངས་ཏེ་བསྒྲུབ་བྱའི་སྤྱི་བོ་ནས་གཏོར། དེ་རྗེས་ཁྲུས་བྱར་གཞུག་ཅིང་། སྔགས་མཐར་སྡིག་པ་

༄༅། །དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ནད་ཐམས་ཅད། དེ་བཞིན་དུ་སྦྱར་ཏེ། གདོན། རིམས། ཉེ་བར་འཚེ་བ། འཁོན། གྲིབ་དང་མི་གཙང་བ། བྱད་ཀ བྱུར། སྐལ་བ་ངན་པ། གཞན་གྱི་མཐུ་གཏད་སྦྱོར་བ་
ངན་པ་བྱས་པ། རྦོད་གཏོང་། རོ་ལངས་ཀྱི་ལས།·གདོན་གྱི་ལས། མནན་པ་དང་འཆིང་བའི་ལས། བསྲེགས་པ་དང་ཕུར་བུས་བཏབ་པ། སེམས་གཡེང་བ་དང་སྒྱུར་བར་བྱེད་པ། སྔགས་དང་རྫས་ངན་པའི་ལས། འཁྲུལ་འཁོར་དང་མཁྱུད་སྤྱད་
ངན་པ། བཟའ་ཉེས་དང་འགོམ་ཉེས་ལ་སོགས་པ། གཞན་གྱིས་ལས་ངན་པ་བྱས་པ། རྨི་ལམ་ངན་པ་དང་མཚན་མ་ངན་པ། ལྟས་ངན་པ། བཀྲ་མི་ཤིས་པ། ལོ་ཀཻག་ཟླ་ཀེག་ཞག་ཀེག་དུས་ཀེག ཆག་ཆེ་ཉམ་ང་། སྔོན་གྱི་ལས་ལས་གྱུར་པ་དང་
འཕྲལ་གྱི་རྐྱེན་ལས་གྱུར་པའི་གནོད་པ། དུས་མ་ཡིན་པར་འཆི་བ། མཚན་མོ་ནག་མོའི་གདོན། དུས་ཀྱི་ཞགས་པ། གཤིན་རྗེའི་ཕོ་ཉ། བགེགས་དང་ལོག་པར་འདྲེན་པ། གཟའ་དང་རྒྱུ་སྐར་གྱི་གནོད་པ། རྒྱལ་པོ་དང་ཐེའུ་རང་གི་གནོད 3
པ༑ བཙན་དང་དམུའི་གནོད་པ། བདུད་དང་མདངས་འཕྲོག་གི་གནོད་པ། ཀླུ་དང་ས་བདག་གི་གནོད་པ་ལ་སོགས་པ་མདོར་ན་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དེ་ནས་དུག་ཞི་བར་བྱེད་པ་ནི། སངས་རྒྱས་རྣམས་ཀྱི་གཟི་བརྗིད
དང་༑ །རང་རྒྱལ་དག་གི་གཟི་བརྗིད་དང་། །དགྲ་བཅོམ་རྣམས་ཀྱི་མཐུ་དག་དང་། །གསང་སྔགས་འཛིན་པ་ཐམས་ཅད་དང་། །ཤཱ་རིའི་བུ་ཡི་ཤེས་རབ་དང་། །མོ་གལ་བུ་ཡི་རྫུ་འཕྲུལ་དང་། །མ་འགགས་པ་ཡི་མིག་དང་ནི། །འོད་སྲུང་སྦྱངས་པའི་

ཡོན་ཏན་དང༌། །ཀཽཎྜི་ནྱ་ཡི་སྔར་ཐོབ་དང་། །ཀུན་དགའ་བོ་ཡི་ཐོས་པ་དང་། །ཚངས་པ་ལྷ་ཡི་བྱམས་པ་དང་། །བརྒྱ་བྱིན་གྱི་ནི་དབང་རྣམས་དང་། །འཇིག་རྟེན་སྐྱོང་བའི་ཡུལ་རྣམས་དང་། །དབང་ཕྱུག་ཆེན་པོའི་སྟོབས་རྣམས་དང༌། །སྡེ་དཔོན
རྣམས་ཀྱི་མཐུ་དག་དང་། །འཕྲོག་མའི་གཟི་བརྗིད་རྫུ་འཕྲུལ་དང་། །དེ་དག་རྣམས་ཀྱི་མཐུ་དང་གཟིས། །བསྒྲུབ་བྱའི་དུག་ནི་དུག་མེད་ཤོག །དུག་མེད་དུག་རྣམས་འཇིག་བྱེད་ཤོག །སྔགས་བརྗོད། སྱཱ་དྱ་ཐེ་དན། ཧ་རི་ཀེཤི་ན་ཀི་ལི་རི་ཧི་རི་ཨ་མ་
རི་ཨཎྜ་རེ། པཎྜ་རེ། ཀེ་ཡཱུ་རེ། ཧ་སེ་ཧ་སེ། ཧ་རེ། ཁ་སེ་ཁ་སེ། མེ་རུ་ག་ཏེ་ན་སྭཱ་ཧཱ། མུ་མུཀྵུ་སྭཱ་ཧཱ། ཧི་ལེ་སྭཱ་ཧཱ། མི་ལེ་སྭཱ་ཧཱ། འབྲས་དང་རྨ་དང་ཤུ་བ་དང་། །གཡན་པ་དང་ནི་འབྲུམ་བུ་དང་། །ལྷོག་པ་དག་དང་གཡའ་བ་ནི། །
བདུན་པ་ལགས་ཏེ་རབ་ཏུ་བཅོམ། །འདོད་ཆགས་ཞེ་སྡང་གཏི་མུག་རྣམས། །འདི་དག་འཇིག་རྟེན་དུག་སུམ་ཡིན། །སངས་རྒྱས་བཅོམ་ལྡན་དུག་མི་མངའ། །སངས་རྒྱས་གཟི་ཡིས་དུག་བཅོམ་མོ། །དེ་བཞིན། བཅོམ་ལྡན་དམ་ཆོས། འཕགས་
པའི་དགེ་འདུན། ཅེས་འདོན་པ་སྤོའོ། ས་ནི་དུག་གི་ཕ་ཡིན་ཏེ། །ས་ནི་དུག་གི་མ་ཡང་ཡིན། །བདེན་པའི་བདེན་ཚིག་འདི་ཡིས་སུ། །དུག་གསུམ་ས་ཡི་ནང་དུ་སོང་། །དེ་བཞིན་ཆུ་མེ་རླུང་རྣམས་ལ་འང་འདོན་པ་སྤོའོ། །དེ་ནས་བྱབས་པ་
ནི༴ བྱབས་པའི་རྫས་བདུན་གྲགས་པ་ཀུ་ཤ། །རྨ་བྱའི་མདོངས། བྱ་རོག་གི་དོང་རུ། ཡུངས་ཀར་གོང་བུ། མེ་ལོང་། རལ་གྲི། དར་ཚོན་སྣ་ལྔ་རྣམས་ལག་ཏུ་ཐོགས། སྔར་གྱི་ཁྲུས་སྡེར་དྲི་ཁུ་དང་བཅས་པའི་ནང་དུ་གླུད་གཟུགས་གཅིག་

།བཅུག བསྒྲུབ་བྱའི་ཁ་རུ་བུམ་ཆུ་ཅུང་ཟད་འཛིན་དུ་བཅུག་ལ། སྔགས་མཐར། སྡིག་པ་དང་སྒྲིབ་པ་ཐམས་ཅད་ཨ་པ་ན་ཡ་སྭཱ་ཧཱ། ཞེས་སོགས་གོང་དང་འདྲ་བ་ལ་ཤཱནྟིཾ་ཀུ་རུ་ཞེས་པའི་བར་ཨ་པ་ན་ཡ་ཞེས་འདོན་པ་སྤོས་༄༅།
ལ་བྱབས་པའི་མཐར། བསྒྲབ་བྱ་དེ་ཉིད་ཀྱི་ནད་གདོན་སྡིག་སྒྲིབ་མི་མཐུན་པའི་ཕྱོགས་ཕྲ་ཞིང་ཕྲ་བ་རུས་ལ་ཞེན་པ་ཐམས་ཅད་ནག་བུན་གྱིས་སྐྱགས་ནས་གླུད་གཟུགས་ལ་ཐིམ་པར་མོས་ཤིག་བྱས་ལ། ཁ་ནང་གི་བུམ་ཆུ་གླུད་གཟུགས་ལ་ཕོ། ན་མོ་སངས་
རྒྱས་ཀྱི་བཀའ་བདེན་པ་ཞེས་པ་ནས། བདེན་པའི་བྱིན་གྱིས་བརླབས་ཀྱིས་རྡོ་རྗེ་སློབ་མའམ་བསྒྲུབ་བྱ་འདི་དག་ལ་གནོད་པར་བྱེད་པའི་འབྱུང་པོ་གདོན་བགེགས་ལོག་འདྲེན་མི་མཐུན་པར་བྱེད་པ་ཐམས་ཅད་སའི་ཕྱོགས་འདིར་མ་གནས་པར་གཞན་དུ་སོང་
ཤིག་ཅེས་ཡུངས་ཀར་གྱིས་བྲབ། གུ་གུལ་གྱིས་བདུག དྲག་སྔགས་དང་རོལ་ཆེན་གྱིས་མཚམས་གཅད་དོ། །ཁྲུས་ཁུ་དང་གླུད་གཟུགས་ཆུ་བོའམ་གཞི་མདོར་བསྐྱལ། དེ་ནས་རྒྱལ་བ་བརྗོད་པ་ནི། སངས་རྒྱས་རྣམས་ནི་བདུད་ལས་རྒྱལ། །ཆོས་ནི་
ཆོས་མ་ཡིན་ལས་སོ། །དགེ་འདུན་མུ་སྟེགས་རྣམས་ལས་རྒྱལ། །དབང་པོ་ལྷ་མིན་རྣམས་ལས་རྒྱལ། །ལྷ་མིན་ཟླ་བ་ལས་རྒྱལ་ལོ། །ནམ་མཁའ་ལྡིང་ནི་རྒྱ་མཚོ་ལས། །མེ་ནི་ཤིང་རྣམས་ཀུན་ལས་རྒྱལ། །ཆུ་ནི་མེ་ལས་རྒྱལ་བར་གྱུར། །རླུང་ནི་
སྤྲིན་ལས་རྣམ་པར་རྒྱལ། །རྡོ་རྗེ་ཡིས་ནི་རིན་ཆེན་ཕུག །ལྷ་རྣམས་བདེན་པར་རབ་ཏུ་གནས། །ས་ཡང་བདེན་པར་གནས་པ་ལགས། །སངས་རྒྱས་དང་ནི་ཆོས་ཀྱང་བདེན། །བདེན་པས་རྒྱལ་གྱུར་རྫུན་མ་ལགས། །སྡིག་པ་ཐམས་ཅད་རབ་ཏུ་

ཕམ༑ །ཕྱིར་རྒོལ་ཀུན་ལས་རྒྱལ་བར་གྱུར། །སྭཱ་ཧཱ། བསྒྲུབ་བྱ་རྣམས་སློབ་དཔོན་གྱི་ལག་གི་རྡོ་རྗེ་ལ་འཇུས་ཏེ། ཨོྃ་ཛ་ཡེ་བི་ཛ་ཡེ་སྭཱ་ཧཱ། ཛ་ཡ་ཛ་ཡ་ཞེས་བརྗོད་ཅིང་གདན་དཀར་པོ་གསལ་པ་མེ་ཏོག་དཀར་པོ་གསལ་པས་གཏོར་བ་ལ་བཞག
ནས་སྲུང་བ་ནི། སློབ་དཔོན་གྱིས་བསྒྲུབ་བྱའི་གནས་བདུན་དུ་རྡོ་རྗེ་རྒྱ་གྲམ་བཞག་པས་རྡོ་རྗེའི་གོ་བསྐོན་པར་མོས་ཏེ། སྔགས་མཐར་སྡིག་པ་དང་སྒྲིབ་པ་ཐམས་ཅད་རཀྵ་རཀྵ། ཞེས་སོགས་གོང་བཀྲུ་བྱབ་ཀྱི་སྔགས་རྣམས་ལ་རཀྵ་ཞེས་འདོན་པ་སྤོའོ། །
མཐར་ཁ་ཟས་ཀྱིས་སྲུང་བ་ནི། ·འབྲང་རྒྱས་དཀར་པོ་སྦྱིན་པའམ་འོ་མ་ལ་སྨན་སྣ་བཏབ་པ་ཁར་སྦྱིན་ཏེ། སངས་རྒྱས་རྣམ་གཟིགས་གཟི་བརྗིད་དང་། །གཙུག་ཏོར་ཅན་གྱི་སྟོབས་རྣམས་དང་། །ཐམས་ཅད་སྐྱོབ་ཀྱི་བདེན་ཚིག་དང་། །ལོག་དད་སེལ་གྱི་
ཏིང་འཛིན་དང་། །གསེར་ཞེས་བྱ་བའི་ཡེ་ཤེས་དང་། །འོད་སྲུངས་ཀྱི་ནི་རྫུ་འཕྲུལ་དང་། །ཤཱཀྱ་སེང་གེའི་མཐུ་རྣམས་ཀྱིས། །སྨན་རྣམས་བདུད་རྩིར་འགྱུར་བར་ཤོག །རླུང་ལས་གྱུར་དང་མཁྲིས་ལས་གྱུར། །བད་ཀན་གྱུར་དང་འདུས་ལས་གྱུར། །
ནད་རྣམས་ཐམས་ཅད་རབ་བཅོམ་སྟེ། །ཁྱེད་ལ་རྟག་ཏུ་བདེ་ལེགས་ཤོག །དེ་ལ་ནི་ཁ་ཟས་ཀྱི་སྲུང་བ་ཞེས་ཟེར་ཏེ་དགའ་སྟོན་གྱི་ཚུལ་ལོ། །བདེན་པ་དང་བདེན་པའི་ཚིག་གང་གིས་སེམས་ཅན་རྐང་མེད་པའམ། རྐང་པ་གཉིས་པའམ། རྐང་པ་བཞི་
པའམ། རྐང་མངས་སམ། གཟུགས་ཅན་ནམ། གཟུགས་ཅན་མ་ཡིན་པའམ། འདུ་ཤེས་ཅན་ནམ། འདུ་ཤེས་ཅན་མ་ཡིན་པའམ། འདུ་ཤེས་མེད་འདུ་ཤེས་མེད་མིན་གྱི་སེམས་ཅན་གང་ཇི་སྙེད་པ་དེ་དག་ལས་དེ་བཞིན་གཤེགས་པ་མཆོག་ཅེས་བྱ་བ་

༄༅ །དང་། བདེན་པ་དང་བདེན་པའི་ཚིག་གང་གིས་འདུས་བྱས་དང་འདུས་མ་བྱས་ཀྱི་ཆོས་གང་ཇི་སྙེད་ཡོད་པ་དེ་དག་གི་ནང་ནས་འདོད་ཆགས་དང་བྲལ་བ་མཆོག་ཅེས་བྱ་བ་དང་། བདེན་པ་དང་བདེན་པའི་ཚིག་གང་གིས་ཚོགས་
པའམ། འདུས་པའམ། མང་པོའམ། འཁོར་ཇི་སྙེད་ཡོད་པ་དེ་དག་གི་ནང་ནས་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་མཆོག་ཅེས་བྱ་སྟེ་བདེན་པ་དང་བདེན་པའི་ཚིག་དེ་རྣམས་ཀྱིས་བདག་ཅག་དཔོན་སློབ་ཡོན་མཆོད་རྣམས་ལད་རྣམས་ལ་བསྲུང་བར་
བྱའོ། །ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཡོངས་སུ་བསྐྱང་བ་དང་། ཞི་བ་དང་། བདེ་ལེགས་སུ་འགྱུར་བར་བྱའོ། །མཚམས་གཅད་པར་བྱའོ། །འབྱུང་པོ་ཐམས་ཅད་བཟློག་པར་བྱའོ། །གཟི་བརྗིད་འཕྲོག་པ་རྣམས་བཟློག་
བརྒྱད་
པར་བྱའོ། །ནད་རིམས་བཞི་བརྒྱ་རྩ་བཞི་ཟད་པར་གྱུར་ཅིག།མེད་པར་གྱུར་ཅིག ཞི་བར་གྱུར་ཅིག རབ་ཏུ་ཞི་བར་གྱུར་ཅིག ཅེས་པ་ནི་བདེན་སྟོབས་བརྗོད་པས་བསྲུང་བའོ། །དེ་ནས་རང་ངམ་བསྒྲུབ་བྱ་ལ་མེ་ཏོག་འཐོར་ཏེ། སྟོན་མཆོག་དམ་པ་
སོགས་དཀོན་མཆོག་གསུམ་གྱི་ཤིས་བརྗོད། འབྱུང་པོ་གང་དག་འདིར་ནི་རྒྱལ་བ་སོགས་བརྗོད་དེ་བཀྲ་ཤིས་བརྗོད་པས་བསྲུང་། བསྔོ་སྨོན་བྱས་ལ་གྲོལ། སློབ་དཔོན་གྱིས་བུམ་པའི་ལྷ་ལ་མཆོད་བསྟོད། བཟོད་གསོལ། ནོངས་བཤགས་ཡིག་བརྒྱ་
བཟླ༑ བུམ་ནང་གི་ཡེ་ཤེས་པ་གཤེགས་དམ་ཚིག་པ་རང་ལ་ཐིམ་པར་བསམས་ལ། སྨོན་ལམ་དང་བཀྲ་ཤིས་བྱའོ། །དེ་ལས་ཅུང་ཟད་འབྲིང་དུ་བྱ་བར་འདོད་ན། རང་གི་གཡས་ཕྱོགས་སུ་སྟེགས་བུའི་སྟེང་དུ་སྟེགས་ཁེབས་སོགས་བཀྲམ་པའི་ཁར་

འབྲུའི་ཚོམ་དུ་བཀོད་པའམ། བུམ་གདན་པདྨ་འདབ་བརྒྱད་ཀྱི་སྟེང་དུ་བུམ་པ་ཁ་རྒྱན་མགུལ་ཆིངས་སྔོན་པོའི་ནང་དུ་སུམ་གཉིས་ཆུས་གང་བ་ལ་རྫས་ཉེར་ལྔ་བཏབ་པའི་སྟེང་དུ་དུང་ཆོས་དྲི་བཟང་གི་ཆུས་གང་བ། དེའི་སྟེང་དུ་རྡོ་རྗེ་ལ་མེ་ཏོག་གི་ཕྲེང་བ་
བཏགས་ལ་བཞག མདུན་དུ་ཆུ་གཉིས་སྔོན་འགྲོའི་ཉེར་སྤྱོད་དཀར་གཏོར་ཟླུམ་པོ་པད་འདབ་བཞིས་བསྐོར་བ་རྣམས་བཤམས། འོག་ཏུ་བསྒྲུབ་བྱ་ལ་དགོས་པའི་མི་དུ་ཡོད་ཀྱི་གྲངས་དང་མཉམ་པའི་ཚོན་སྐུད་སྣ་ལྔ་འདོམ་རེ། སླ་ང་ཆུ་ཐུབ་ཀྱི་ནང་དུ་སྐྱེར་
པ་སྐམ་པོ་ཕྲ་མོ་གཤགས་པའི་ཧོམ་ཁུང་གྲུ་གསུམ་བརྩིགས་ལ། གཏོར་མ་གསུམ། ཐེབ་ཀྱུ་གསུམ། ཆངས་བུ་གསུམ་རྣམས་དང་། རང་གི་མདུན་དུ་རྡོར་དྲིལ། མེ་ཏོག་གི་སྣོད། ཡུངས་ཀར། གུ་གུལ་རྣམས་སྟ་གོན་བྱས་ལ། རང་སྟན་བདེ་བ་
89
ཅ
ལ་འདུག་ནས། བདག་བསྐྱེད་ཐར་ས་པཎ་གྱི་ཡིག་ཆ་ལྟར་དང་། བུམ་པ་བསངས་སྦྱང་བ་ནས་ཆུ་དང་གཉིས་སུ་མེད་པར་གྱུར་བར་གོང་ལྟར་བྱ། དེ་ནས་སྦྱིན་བདག་སོགས་མདུན་དུ་བོས་ལ་སྔར་གྱི་ཚོན་སྐུད་ལ་ལག་ལེན་ལྟར་མདུད་པ་བཏབ་པ་བསྒྲུབ་
བྱའི་སྐེ་ལ་བསྐོན། དེ་ནས་ལག་པ་གཉིས་དང་རྐང་པ་གཉིས་ཀྱི་སྲིན་ལག་ལའང་བསྐོན། སྦྱོང་ཆས་མདུན་དུ་བཤམས་པ་ཆུས་བྲན་ལ། ན་མཿསརྦ་ཏ་ཐཱ་ག་ཏེ་སོགས་ཞི་བ་དང་། ཞི་དྲག་ཕྱེད་མ་དང་། དྲག་པོས་སྦྱོང་བ་རྣམས་གོང་ལྟར། དེ་ནས་
བྱད་འགྲོལ་བྱ་བའི་སླད་དུ་དམིགས་པ་འདི་བཞིན་མཛོད། ཁྱེད་རང་རྣམས་ཀྱི་ལུས་ལ་བཅིངས་པའི་ཞགས་པ་དེ་ཉིད་ལུས་ངག་ཡིད་གསུམ་ལ་གནོད་པར་བྱེད་པའི་བྱད་ཁ་རྦོད་གཏོང་མནན་གཏད་གཟིར་གསུམ་ལ་སོགས་པ་མི་མཐུན་པའི་ཕྱོགས་ཐམས་

༄༅། །ཅད་འདུས་པའི་ངོ་བོ་ཞགས་པ་ནག་པོ་རེ་རེར་གྱུར་པའི་མོས་པ་མཛོད། སློབ་དཔོན་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་དུ་གསལ་བའི་ཐུགས་ཀ་ནས་འོད་ཟེར་འཕྲོས་པས་འོད་ཟེར་གྱི་སྣ་ལ་ཁྲོ་བོ་འདོད་པའི་རྒྱལ་
པོ་ལྕགས་ཀྱུ་དང་ཞགས་པ་ཐོགས་པ་དཔག་ཏུ་མེད་པ་འཕྲོས་པས་ནད་གདོན་སྡིག་སྒྲིབ་བྱད་ཁ་རྦོད་གཏོང་མནན་གཏད་གཟིར་གསུམ་ལ་སོགས་པ་ཐམས་ཅད་ཀྱི་སྙིང་ག་ནས་ལྕགས་ཀྱུས་བཟུང་། མགྲིན་པ་ནས་ཞགས་པས་བཅིངས། ཡན་ལག་ལྕགས་
སྒོག་གིས་བསྡམས། ཁྱེད་རང་རྣམས་ཀྱི་ལུས་ལ་བཅིངས་པའི་ཞགས་པ་ནག་པོ་དེ་ཉིད་ལ་སིབ་སིབ་ཐིམ་པའི་མོས་པ་མཛོད། རྡོར་དྲིལ་དང་བཅས་ཧཱུཾ་མཛད་ཀྱི་ཕྱག་རྒྱ་བཅས་ལ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་
རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། ཁྱད་པར་དུའང་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱི་ལྷ་ཚོགས་རྣམས་ཀྱི་བཀའ་བདེན་པ་
དང་༑ བདེན་པ་ཆེན་པོའི་བྱིན་གྱི་རླབས་ཀྱིས་དེང་འདིར་རྡོ་རྗེ་སློབ་མའམ་སྦྱིན་པའི་བདག་པོ་འདི་རྣམས་ལ་གནོད་པར་བྱེད་པའི་ནད་གདོན་སྡིག་སྒྲིབ་བྱད་ཁ་རྦོད་གཏོང་མནན་གཏད་གཟིར་གསུམ་ལ་སོགས་པ་མི་མཐུན་པའི་ཕྱོགས་ཐམས་ཅད་ལུས་ལ་
བཅིངས་པའི་ཞགས་པ་ནག་པོ་འདི་ཉིད་ལ་སིབ་སིབ་ཐིམ་པར་གྱུར་ཅིག ༀ་བཛྲ་ཨཾ་ཀུ་ཤ་ཛཿ ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྤོ་ཊ་པཾ། ཨོཾ་བཛྲ་གྷཎྜེ་ཧོཿ ལན་གསུམ། ཁྱེད་རང་རྣམས་ཀྱི་ལུས་ལ་བཅིངས་པའི་ཞགས་པ་ནག་པོ་དེ་ཉིད་ནད་གདོན་སྡིག་

སྒྲིབ་བར་ཆད་ཐམས་ཅད་འདུས་པའི་ངོ་བོར་གྱུར་པའི་མོས་པ་མཛོད། སླར་ཡང་སློབ་དཔོན་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་དུ་གསལ་བའི་ཐུགས་ཀ་ནས་འོད་ཟེར་འཕྲོས་པ་ཁྱེད་རང་རྣམས་ཀྱི་ལུས་ཀྱི་ནང་ནས་མར་སོང་བས། ལུས་ཀྱི་
ནང་ན་གནས་པའི་བར་ཆད་ཐམས་ཅད་ཀྱང་ཕྱིར་དྲངས་ནས་སོ་སོའི་ལུས་ལ་བཅིངས་པའི་ཞགས་པ་ནག་པོ་དེ་ཉིད་ལ་ཐིམ་པར་གྱུར། དེ་ལྟ་བུའི་ཞགས་པ་སློབ་དཔོན་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་དུ་གསལ་བས་མེ་དང་ཆུར་ངར་བླུད་
པའི་རལ་གྲིས་དུམ་བུར་གཏུབས་པས་གནོད་བྱེད་གདོན་བགེགས་བྱད་ཕུར་རྦོད་གཏོང་ཐམས་ཅད་ཚར་གཅོད་པའི་མོས་པ་མཛོད་བྱས་ལ་རལ་གྲི་མེ་དང་ཆུས་ངར་བླུད་པས་ལག་ལེན་ལྟར་བཅད་ཅིང་ངག་ཏུ། རྡོ་རྗེ་སློབ་མ་འདི་རྣམས་ཀྱི་ལུས་ངག་ཡིད་
གསུམ་ལ་གནོད་པར་བྱེད་པའི་གདོན་འགེགས་ཐམས་ཅད་དང་། མི་དང་མི་མ་ཡིན་པས་བྱས་པའི་རིག་སྔགས་ཐམས་ཅད་གཅད་དོ། །ཀུན་ཏུ་རྒྱུས་བྱས་པའི་རིག་སྔགས་ཐམས་ཅད་གཅད་དོ་། །མཁའ་འགྲོ་དང་མཁའ་འགྲོ་མས་བྱས་པའི་རིགས་
སྔགས་ཐམས་ཅད་གཅད་དོ། །ཚངས་པས་བྱས་པའི་རིག་སྔགས་ཐམས་ཅད་གཅད་དོ། །དབང་ཕྱུག་ཆེན་པོས་བྱས་པའི་རིགས་སྔགས་ཐམས་ཅད་གཅད་དོ། །སྲེད་མེད་ཀྱི་བུས་བྱས་པའི་རིག་སྔགས་ཐམས་ཅད་གཅད་དོ། །ནམ་མཁའ་ལྡིང་དང་ལྷ་
ཆེན་པོ་དང་ནག་པོ་ཆེན་པོས་བྱས་པའི་རིག་སྔགས་ཐམས་ཅད་གཅད་དོ། །མ་མོའི་ཚོགས་ཀྱིས་བྱས་པའི་རིག་སྔགས་ཐམས་ཅད་གཅད་དོ། །མིའི་ཐོད་པ་ཅན་གྱིས་བྱས་པའི་རིག་སྔགས་ཐམས་ཅད་གཅད་དོ། །སྲུང་བར་བྱེད་པ་དང་སྦྲང་རྩིར་བྱེད་པ་དང་

༄༅། །དོན་ཀུན་གྲུབ་པས་བྱས་པའི་རིག་སྔགས་ཐམས་ཅད་གཅད་དོ། །སྲིང་མོ་བཞིས་བྱས་པའི་རིག་སྔགས་ཐམས་ཅད་གཅད་དོ། །དྷྲྀངྒི་རི་ཊི་དང་དགའ་བྱེད་དབང་ཕྱུག་དང་ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་
སྔགས་ཐམས་ཅད་གཅད་དོ། །དགེ་སྦྱོང་གཅེར་བུས་བྱས་པའི་རིག་སྔགས་ཐམས་ཅད་གཅད་དོ། །དགེ་སྦྱོང་མགོ་རེག་གིས་བྱས་པའི་རིག་སྔགས་ཐམས་ཅད་གཅད་དོ། །དགྲ་བཅོམ་པས་བྱས་པའི་རིག་སྔགས་ཐམས་ཅད་གཅད་དོ། །འདོད་ཆགས་
དང་བྲལ་བས་བྱས་པའི་རིག་སྔགས་ཐམས་ཅད་གཅད་དོ། །འཇིག་རྟེན་དབང་ཕྱུག་འཁོར་དང་བཅས་པས་བྱས་པའི་རིག་སྔགས་ཐམས་ཅད་གཅད་དོ། །ལག་ན་རྡོ་རྗེ་འཁོར་དང་བཅས་པས་བྱས་པའི་རིག་སྔགས་ཐམས་ཅད་གཅད་དོ། །ཕོ་ཉ་དང་ཕོ་ཉ་
IL
མོས་བྱས་པའི་རིག་སྔགས་ཐམས་ཅད་གཅད་དོ། །དྲང་སྲོང་གི་ཚོགས་ཀྱིས་བྱས་པའི་རིག་སྔགས་ཐམས་ཅད་གཅད་དོ། །ལྷའི་ཚོགས་ཐམས་ཅད་ཀྱི་བྱས་པའི་རིག་སྔགས་ཐམས་ཅད་གཅད་དོ། །མི་ཕན་པར་འདོད་པས་བྱས་པའི་རིག་སྔགས་ཐམས་ཅ
ཅད་གཅད་དོ། །ཞེས་དུམ་བུར་གཏུབ། དེ་ནས་སྤྲོ་ན་ཤོག་བུར་ལིང་གཟུགས་དོད་པར་བྲིས་པ་མདུན་དུ་བཞག རྗེ་བཙུན་སོགས་གོང་ལྟར་གྱི་གནོད་པར་བྱེད་པའི་བྱད་ཁ་རྦོད་གཏོང་དང་བཅས་པ་ཐམས་ཅད་མཚན་མ་རྫས་ཀྱི་ལིངྒ་འདི་ལ་ཁུག་ཅིག ཛཿ
ཧཱུྃ་བཾ་ཧོཿ ལན་གསུམ། ཕུར་བུ་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་སོགས་ནས་མེ་འབར་བའི་དབུས་ན་བཞུགས་པའི་བར་གོང་ལྟར་བསྐྱེད་ནས། དེ་ལྟ་བུའི་ཕུར་བུ་ལག་པས་བསྒྲིལ་ལ་ལིངྒར་གདབ་ཅིང་། རྡོ་རྗེ་སློབ་མ་འདི་རྣམས་ཀྱི་
P

ལུས་ངག་ཡིད་གསུམ་ལ་གནོད་པར་བྱེད་པའི་གདོན་བགེགས་ཐམས་ཅད་དང་མི་དང་མི་མ་ཡིན་པ་ཐམས་ཅད་ཀྱིས་བྱས་པའི་རིག་སྔགས་ཐམས་ཅད་གཅད་དོ། །ཕུར་བུས་གདབ་བོ། །ཐོ་བས་བརྡུང་ངོ་། །ཕྱག་རྒྱས་མནན་ནོ། །དེ་བཞིན་དུ། ཀུན་ཏུ་
རྒྱས་བྱས་པའི་སོགས་ནས། མི་ཕན་པར་འདོད་པས་བྱས་པའི་བར་རེ་རེ་བཞིན་གྱི་མཐར། རིག་སྔགས་ཐམས་ཅད་གཅད་དོ། །ཕུར་བུས་གདབ་བོ། །ཐོ་བས་བརྡུང་ངོ་། །ཕྱག་རྒྱས་མནན་ནོ། །ཞེས་སྦྱར།དེ་ནས་གོང་གི་ཚོན་སྐུད་ཀྱི་དུམ་བུ་དང་ལིང་
རོ་ཡོད་ན་དེ་དང་བཅས་པ་མདུན་དུ་བཤམ། སྔར་གྱི་སླ་ངའི་ཧོམ་ལ་མེ་སྦར། བུམ་ཆུ་གཏོར། ཨོྃ་བཛྲ་ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཞི་བའི་ཐབ་ཁུང་དཀར་པོ་ཟླུམ་པོ་རྒྱ་ཚད་ཡོངས་སུ་མ་ཆད་པ། ནང་ལྷ་རྫས་ཀྱི་བུད་
ཤིང་གིས་གང་བ་ཡེ་ཤེས་ཀྱི་མེ་འབར་བ་དང་བཅས་པ། དེའི་དབུས་སུ་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་སོགས་ནས། འགྲོ་བ་སྐྱོབ་ལ་ཕྱག་འཚལ་བསྟོད། །བར་བུམ་བསྐྱེད་ལྟར་བྱ།། ཡེ་ཤེས་ཀྱི་མཁའ་འགྲོ་མའི་སྐུ་ལས་ཡེ་ཤེས་ཀྱི་
མེ་རབ་ཏུ་འབར་བས་བསྒྲུབ་བྱའི་ནད་གདོན་སྡིག་སྒྲིབ་འགལ་རྐྱེན་བར་ཆད་བྱད་ཁ་རྦོད་གཏོང་ཐམས་ཅད་ལྷག་མེད་དུ་བསྲེགས་པར་གྱུར་ཅེས་བརྗོད་ཅིང་བསམས་ལ། སྤོས་དང་མེ་ཏོག་ཡུངས་ཀར་དང་བཅས་པ་དང་། ཚོན་སྐུད་ལིངྒ་དང་བཅས་པ་
བསྒྲུབ་བྱ་ལ་བསྐོར་ཞིང་།ྋ ཨཿ ཀཿསཿ མཿ རཿཙཿ ཤཿ དཿ རཿསཿམཿ རཿཡཿ ཕཊཿ ཞེས་པའི་སྔགས་ལན་ཉི་ཤུ་རྩ་གཅིག་གི་བར་མེ་ནང་དུ་ཕུལ་ལ། རེ་རེའི་མཐར་རྡོ་རྗེ་སློབ་མ་འདི་རྣམས་ཀྱི་ལུས་ངག་ཡིད་གསུམ་ལ་གནོད་པར་བྱེད་པའི་བར་

༄༅། །ཆད་གདོན་བགེགས་བྱད་བྱུར་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བརྗོད། སླར་ཡང་མཆོད་བསྟོད་གོང་ལྟར་བྱ། བཅོམ་ལྡན་འདས་མས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་
དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་བཏབ་ལ། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ། ཨོྃ་བཛྲ་མཿ ཐབ་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། ཛཿ ཧཱུྃ་བཾ་ཧོཿ དམ་ཚིག་པ་རང་ལ་གཉིས་སུ་མེད་
a པར་ཐིམ། ཞེས་བརྗོད། རྟེན་ལ་ཁྲུས་གསོལ་བ་གོང་ལྟར་བྱས་ནས། ཁྱེད་རང་རྣམས་དམིགས་པ་འདི་བཞིན་མཛོད། བུམ་པའི་ནང་དུ་མཁའ་འགྲོ་མ་སེང་གེའི་གདོང་པ་ཅན་བཞུགས་པའི་སྐུ་ལས་ཡེ་ཤེས་ཀྱི་བདུད་རྩིའི་རྒྱུན་བབས་པས་ཁྱེད་རང་
་རྣམས་ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་གདོན་བགེགས་ཐམས་ཅད་བཀྲུས་པའི་མོས་པ་མཛོད། སྔགས་ཀྱི་ཤམ་དུ། རྡོ་རྗེ་སློབ་མའི་འདི་རྣམས་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་སྭཱ་Lb
ཧཱ༑ དེ་བཞིན་དུ། རིམས་ཉིན་གཅིག་པ་དང་། གཉིས་པ་དང་། གསུམ་པ་དང་། རིམས་མི་བཟད་པ་རྣམས་དང་། འབྱུང་པོའི་རིམས་རྣམས་དང་། རིམས་ཀྱི་གནོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། རླུང་ལས་གྱུར་པ་དང་། མཁྲིས་པ་ལས་གྱུར་
པ་དང་། བད་ཀན་ལས་གྱུར་པ་དང་། ལྡན་པ་ལས་གྱུར་པ་དང་། འདུས་པ་ལས་གྱུར་པ་ལ་སོགས་པའི་ནད་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ལྷའི་གདོན་དང་། ལྷ་མ་ཡིན་གྱི་གདོན་དང་། རླུང་ལྷའི་གདོན་ལ་སོགས་པའི་གདོན་ཐམས་ཅད་ཤཱནྟིཾ་ཀུ་རུ་སྭཱ་

ཧཱ༑ ཟས་སུ་མདངས་འཕྲོག་པ་དང་། གཟི་བྱིན་འཕྲོག་པ་དང་། ཟས་སུ་མངལ་ཟ་བ་ལ་སོགས་པའི་བགེགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དུག་གི་འཇིགས་པ་ཐམས་ཅད༴ །མཚོན་གྱི་འཇིགས་པ་ཐམས་ཅད༴ །ཕ་རོལ་གྱི་དམག་ཚོགས་ཐམས་
ཅད༴ །དགྲའི་འཇིགས་པ་ཐམས་ཅད༴ །དུས་མ་ཡིན་པར་འཆི་བ་ལ་སོགས་པ་གནོད་བྱེད་བར་ཆད་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དེ་ནས་བྱབ་པའི་སླད་དུ་དམིགས་པ་འདི་བཞིན་མཛོད། སློབ་དཔོན་མཁའ་འགྲོ་སེང་གེའི་གདོང་པ་
ཅན་དུ་གསལ་བའི་ཕྱག་གི་རྨ་བྱའི་སྒྲོའི་དབུས་སུ་ཉི་མ་ལ་གནས་པའི་ཧཱུཾ་ཡིག་ལས་འོད་ཟེར་འཕྲོས་པས་ཁྱེད་རང་རྣམས་ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་གདོན་བགེགས་བར་ཆད་མི་མཐུན་པའི་ཕྱོགས་ཐམས་ཅད་རྡོ་ཁབ་ལེན་གྱིས་
ཁབ་ལེན་པའམ། ཤེལ་སྦུར་ལེན་གྱིས་སྦྱར་ལེན་པ་ལྟར་ཙེན་གྱིས་བླངས་ཏེ་ཕྱིའི་རྒྱ་མཚོ་ཆེན་པོར་དོར་བའི་མོས་པ་མཛོད་བྱས་ལ། ཁར་བུམ་ཆུ་འཛིན་དུ་བཅུག ཁ་རྒྱན་གྱིས་བྱབ་པའི་ཚུལ་བྱས་ལ་སྔགས་ཀྱི་མཐར། རྡོ་རྗེ་སློབ་མ་འདི་རྣམས་ཀྱི་ཚེ་
འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཨ་པ་ནཱ་ཡ་སྭཱ་ཧཱ། ཞེས་པ་ནས། ཕྱོགས་ཐམས་ཅད་ཨ་པ་ནཱ་ཡ་སྭཱ་ཧཱའི་བར་སྔར་གྱི་རིགས་འགྲེས་སྦྱར། མཐར་ཁའི་ཆུ་སླ་ངའི་ནང་དུ་ཕོ། དེ་ནས་ཆུ་དེས་བསྒྲུབ་བྱ་ལ་བསྐོར་
ནས་སྦྱིན་སྲེག་གི་ཐལ་བའི་ནང་དུ་བླུགས། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་།སངས་རྒྱས་ཀྱི་བཀའ༴ །ཆོས་ཀྱི་བཀའ༴ །དགེ་འདུན་གྱི་བཀའ༴ ཁྱད་པར་དུའང་ཡེ་ཤེས་ཀྱི་མཁའ་

༄༅། །འགྲོ་མ་སེང་གེའི་གདོང་པ་ཅན་གྱི་ལྷ་ཚོགས་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས་དིང་འདིའི་རྡོ་རྗེ་སློབ་མ་འདི་རྣམས་ལ་གནོད་པར་བྱེད་པའི་གདོན་བགེགས་ཐམས་ཅད་སའི་ཕྱོགས་འདིར་མ་
གནས་པར་གཞན་དུ་དེངས་ཤིག ཅེས་རོལ་མོ་དྲག་པོ་བྱ་ཞིང་སྐྱེལ་དུ་གཏོང་། དེ་ནས་དྲིལ་བུ་བསིལ་ཞིང་མེ་ཏོག་གཏོར་བ་དང་བཅས། སངས་རྒྱས་རྣམས་ནི་བདུད་ལས་རྒྱལ་སོགས་ནས། བདེན་པ་རྒྱལ་གྱུར་རྫུན་མ་ལགས་བར་གོང་ལྟར་ལ་
མཐར༑ ཛ་ཡ་ཛ་ཡ་བི་ཛ་ཡ་བི་ཛ་ཡ།.,, ཞེས་བརྗོད། དེ་ནས་སྔགས་ཀྱི་མཐར། རྡོ་རྗེ་སློབ་མ་འདི་རྣམས་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་རཀྵ་རཀྵ རིམས་ཉིན་གཅིག་པ་ལ་སོགས་པ་ནས། ཤཱནྟིཾ་
གནས་སུ་རཀྵ་རཀྵ བཏགས་པས་བསྲུང་། རྡོ་རྗེ་མགོ་བོར་བཞག རྒྱལ་བ་སྲས་བཅས་བདེན་པའི་བྱིན་རླབས་དང་། །མཁའ་འགྲོ་སེང་གདོང་ཅན་གྱི་མཐུ་སྟོབས་ཀྱིས། །འགྲོ་བ་འདི་དག་བདག་གིས་བསྲུངས་ཟིན་གྱིས། །འདི་ལ་སུས་ཀྱང་གནོད་
པར་མ་བྱེད་ཅིག །ཅེས་དང་། ཆེ་བའི་ཆེ་མཆོག་ལྟ་བུ་མདོ་རྒྱུད་ལས་བྱུང་བའི་བཀྲ་ཤིས་ཅི་རིགས་པ་བྱས་ལ་བསྒྲབ་བྱ་རྣམས་རང་གནས་སུ་གཏང་ཞིང་། མཇུག་གོང་དང་འདྲའོ། །ཞེས་པའང་རྗེ་བླ་མ་མཁྱེན་བརྩེའི་ཞབས་ཀྱི་བཀའི་རྗེས་སུ་གནང་བ་
ཐོབ་པར་བརྟེན། འཇམ་མགོན་བླ་མ་ངག་གི་དབང་ཕྱུག་ཡོན་ཏན་རྒྱ་མཚོ་ཅན་གྱི་གསུང་ལ་གཞི་བྱས་ཏེ་བློ་གཏེར་དབང་པོས་བཀོད་པ་དགེ་ལེགས་རྣམ་པར་རྒྱལ་བར་གྱུར་ཅིག། །།


༄༅། །སེང་གདོང་མ་དམར་མོའི་སྒྲུབ་ཐབས་རྗེས་གནང་ལས་ཚོགས་དང་བཅས་པ་མཁའ་འགྲོ་དགྱེས་པའི་དབྱངས་སྙན་ཞེས་བྱ་བ་བཞུགས་སོ།།
པན་ཆེན་ནགས་རིན་ལུགས།

༄༅། །ཨོཾ་སྭ་སྟི། ཁམས་གསུམ་དབང་བྱེད་མཆིལ་པ་རྣོན་པོ་དང་། །ཕྱིར་ཟློག་རྡོ་རྗེའི་མཚོན་ཆ་རབ་འབར་བ། །ལྷ་སྔགས་དབྱེར་མེད་སེང་གདོང་ཌཱ་ཀི་ནཱིར། །བཏུད་ནས་མཁའ་འགྲོ་
092
དགྱེས་པའི་དབྱངས་སྙན་ལེན། །འདི་ལ་གསུམ། སྒྲབ་པའི་ཐབས། རྗེས་སུ་གནང་བ། ལས་ཀྱི་ཚོགས་སོ། །དང་པོ་ནི། དབང་དང་རྗེས་སུ་གནང་བ་ཐོབ་ཅིང་དམ་ཚིག་དང་ལྡན་པའི་སྒྲབ་པ་པོ་སྟན་བདེ
ཐབས་
བ་ལ་འདུག་སྟེ། སྐྱབས་འགྲོ་སེམས་བསྐྱེད་སྔོན་དུ་འགྲོ་བས། རང་སྐད་ཅིག་གིས་མཁའ་འགྲོ་མ་སེང་གེའི་གདོང་ཅན་དུ་གསལ་བའི་ཐུགས་ཀར་པད་ཉིའི་སྟེང་དུ་ཧྲཱིཿ ལས་འོད་ཟེར་འཕྲོས་པས་མཁའ་འགྲོ་མ་
བཏུས་
སེང་གེའི་གདོང་ཅན་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཨོྃ་བཛྲ་པུཥྤ་ནས་ཤབྡ་ཨཱཿ ཧཱུྃ་གི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི།

།ཞེས་སོགས་ལན་གསུམ་གྱིས་རྒྱུད་སྦྱངས། སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་བསྒོམ། ཨོཾ་སྭ་བྷཱ་ཝཤུདྡྷ སརྦ་དྷརྨཱ སྭ་བྷཱ་ཝ་ཤུདྡྷེ྅ ཧཾ། བདག་དང་འཁོར་འདས་ཀྱི་ཆོས་ཐམས་ཅད་སྟོང་པ་ཉིད་དུ་
གྱུར༑ སྟོང་པའི་ངང་ལས་ཨེ་ལས་ཆོས་ཀྱི་འབྱུང་གནས་གྲུ་གསུམ་མཐིང་ནག་ཡངས་ཤིང་རྒྱ་ཆེ་བ། རྩེ་མོ་ཕྲ་བ་ཐུར་དུ་བསྟན་པ། གདེངས་ཀ་ཆེ་བ་གྱེན་དུ་བསྟན་པའི་ཕྱི་རོལ་དུ་དུར་ཁྲོད་བརྒྱད་དང་རྡོ་རྗེའི་རྭ་བ་དང་། ཡེ་ཤེས་ཀྱི་མེ་དཔུང་འབར་བ་
དང་བཅས་པས་བསྐོར་བའི་དབུས་སུ་པཾ་ལས་པདྨ་འདབ་མ་བརྒྱད་པའི་ལྟེ་བར་རཾ་ལས་ཉི་མའི་དཀྱིལ་འཁོར་དང་། རུ་ཏྲ་ཕོ་མོ་གན་རྐྱལ་དུ་བསྣོལ་བའི་སྟེང་དུ་རང་གི་སེམས་ཧྲི༔དམར་པོ་རིང་ཆ་ཚེག་དྲག་དང་བཅས་པ། དེ་ལས་འོད་འཕྲོས། འཕགས་
པ་མཆོད། སེམས་ཅན་ཐམས་ཅད་ཀྱི་དོན་བྱས་ཧྲཱིཿལ་ཐིམ། དེ་ཡོངས་སུ་གྱུར་པ་ལས་རང་ཉིད་སྐད་ཅིག་གིས་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་སྐ་མདོག་དམར་མོ་ཞལ་གཅིག་ཕྱག་གཉིས་མ། གཡས་གསེར་གྱི་གྲི་གུག་ནམ་མཁའ་
ལ་འཕྱར་བ། གཡོན་ཁྲག་གིས་གང་བའི་ཐོད་པ་ཐུགས་ཀར་འཛིན་པ། གཡོན་པའི་གྲུ་མོ་ན་ཁ་ཊཱཾ་ག་དང་བཅས་པ། སྤྱན་གསུམ་དམར་ལ་ཟླུམ་ཞིང་བགྲད་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། དབུ་སྐྲ་ཁམ་སེར་གྱེན་དུ་བརྫེས་པ། ཐོད་
པ་སྐམ་པོ་ལྔའི་དབུ་རྒྱན་དང་། མི་མགོ་རློན་པ་ཁྲག་འཛག་པ་ལྔ་བཅུའི་དོ་ཤལ་དང་། སྟག་གི་པགས་པའི་ཤམ་ཐབས་ཅན། ཕྱག་རྒྱ་ལྔས་བརྒྱན་པ། ཞབས་གཡས་བརྐྱང་ཞིང་གཡོན་བསྐུམ་པའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་

བཞུགས་པ། དེའི་དཔྲལ་བར་ༀ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་དབུས་སུ་ཧྲཱིཿ དམར་པོ། ཕྱྀ། ཐུགས་ཀའི་ཧྲཱིཿ ལས་འོད་ཟེར་འཕྲོས་པས་ཨུ་རྒྱན་མཁའ་འགྲོའི་གླིང་ནས་མཁའ་འགྲོ་མ་སེང་གེའི་གདོང་པ་ཅན་ལ་དཔའ་བོ་དང
མཁའ་འགྲོའི་ཚོགས་ཀྱིས་བསྐོར་བ་མདུན་གྱི་ནམ་མཁར་བྱོན། ཨོཾ་སིཾ་ཧ་མུ་ཁཱ་ཌཱ་ཀི་ནཱི་ས་པ་རི་ཝཱ་ར་ཨཉྙཾ་ནས་ཤབྡ་ཨཱཿ ཧཱུྃ གི་བར་གྱིས་མཆོད། སྐུ་མདོག་དམར་མོ་དགྱེས་པའི་ཉམས་ལྡན་མ། །བདེ་བའི་ཉམས་ལྡན་དགྱེས་པའི་འཛུམ་ལྡན་མ།
ཐར་པའི་ལམ་སྟོན་མཆོག་གི་དངོས་གྲུབ་སྟེར། །མུ་སྟེགས་ཚར་གཅོད་དྲག་སྔགས་འབྲུག་ལྟར་སྒྲོགས། །སྔགས་ཀྱི་ཡིག་འབྲུས་མཁའ་འགྲོ་དབང་དུ་སྡུད། །སངས་རྒྱས་བསྟན་སྲུང་དྲག་པོའི་སྤྱོད་པ་མཛད། །རྣལ་འབྱོར་བར་ཆད་ཟློག་ལ་རབ་བརྩོན་
མ༑ །ཡེ་ཤེས་མཁའ་འགྲོ་མ་ལ་ཕྱག་འཚལ་བསྟོད། །ཅེས་བསྟོད། ཛཿ ཧཱུཾ་བཾ་ཧོཿ གཉིས་སུ་མེད་པར་ཐིམ། པིཾ། སླར་ཡང་ཐུགས་ཀའི་ཧྲཱིཿ ལས་འོད་ཟེར་འཕྲོས་པས། དབང་གི་ལྷ་རིགས་ལྔ་འཁོར་དང་བཅས་པ་མདུན་གྱི་ནམ་མཁར་
བྱོན༑ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་
གང་༑ དྲི་མ་དག ཆུ་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། བཟླས་པ་ནི། རང་གི་སྙིང་ཁོང་སྟོང་གི་ཡིག་རྙིང་དུ། པཾ་ལས་པདྨ་དམར་པོ་འདབ་མ་བརྒྱད་པ། དེའི་སྟེང་དུ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧྲཱི༔དམར་པོའི་མཐར་རྩ་སྔགས་བྱེ་རུའི་ཕྲེང་བ་

༄༅། ས་སྐོར་དུ་འཁོར་བ། ཞེས་གསུངས། དབུས་སུ་པདྨ་དམར་པོ་འདབ་མ་བཅུ་བཞི་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་ཧྲཱིཿ འདབ་མ་རྣམས་ལ་སྔགས་ཀྱིས་བསྐོར་བར་བསམས་ནས་སེམས་གཏད་དེ། ཨཿ ཀཿ སཿ
མཿ རཿཙཿ ཤཿ དཿ རཿ སཿ མཿ རཿ ཡཿ ཕཊཿ ཅེས་པའི་བཟླས་པ་ཅི་རིགས་བྱའོ། །འདིའི་གསང་བ་ཐུན་མོང་མ་ཡིན་པའི་མན་ངག་ནི། ལྟེ་བར་མཁའ་འགྲོ་སྡེ་ལྔའི་ས་བོན་བསྒོམས་པ་ལ་ཡིད་གཏད་དེ། ཨ་ཧ་རི་ནི་སས་མགོ་དྲངས་པའི་ཡི་གེ་
བཅུ་བཞི་པའི་བཟླས་པ་བྱེད་པ་ཡིན་ནོ། །ཐུན་འཇོག་ཁར་གོང་ལྟར་མཆོད་ཅིང་བསྟོད་ལ། བཅོམ་ལྡན་འདས་མས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་གདབ། དགེ་བའི་
འདི་ཡིས་མྱུར་དུ་བདག །སེང་གེའི་གདོང་ཅན་སོགས་བརྗོད་ལ་དགེ་བ་བསྔོ་ཞིང་སྨོན་ལམ་གདབ། ཐུན་མཚམས་ཀྱི་བྱ་བ་ལ་འཇུག བསྙེན་པ་བྱེད་ན། ཐུན་གསུམ་མམ་བཞིའི་རིམ་པས་རྩ་སྔགས་འབུམ་ཕྲག་བཅུ་བཞིའམ་བཞི་གྲུབ་རྗེས། ཨ་ཧ་རི་
ནི་སས་ཐོག་དྲངས་པའང་འབུམ་ཕྲག་གཅིག་བཟླ། ཕྱི་ཐུན་གྱི་མཇུག་ཏུ་གཏོར་མ་དབུལ། སྦྱིན་སྲེག་བྱེད་ན་སེང་གདོང་མ་སྔོན་མོའི་སྦྱིན་སྲེག་ལ་ཁ་བསྒྱར་འགྲུབ་བོ། །གཉིས་པ་རྗེས་སུ་གནང་བ་ནི། མཎྜལ་ཆོས་འབྱུང་ནག་པོ་དུར་ཁྲོད་རྡོ་རྭ་མེ་རི་
རྣམས་གཡོན་སྐོར་དུ་བྲིས་པའི་དབུས་སུ་ཚོན་སྤུངས་དམར་པོ་དགོད། དེའི་མདུན་དུ་གྲི་གུག གཡས་སུ་ཐོད་པ། རྒྱབ་ཏུ་ཌ་མ་རུ། གཡོན་དུ་ཕུར་བུ་རྣམས་དགོད། གལ་ཏེ་བརྒྱུད་འཛིན་གྱི་སློབ་མ་ཐུན་མོང་མ་ཡིན་པ་ལ་འདིའི་གསང་བའི་དབང་

བསྐུར་ན། མེ་ལོང་ལ་ཙནྡན་དམར་པོ་གི་ཝཾ། པདྨ་རཀྟ་གཙང་མ་རྣམས་སྦྱར་བས་ཨ་ཧ་རི་ནི་ས་ཞེས་མཁའ་འགྲོ་སྡེ་ལྔའི་ས་བོན་བྲིས་པ་དང་། ས་དམར་གྱི་མཎྜ་ལར་ཆོས་འབྱུང་གི་དབུས་སུ་ཧྲཱིཿ མཐའ་སྐོར་དུ་ཡི་གེ་བཅུ་བཞི་པའི་སྔགས་བྲིས་པ་
བཅས་ཚོམ་བུའི་མདུན་གཡས་གཡོན་དུ་དགོད། ཕྱོགས་མཚམས་སུ་ཆུ་གཉིས་ཉེར་སྤྱོད་ལྔ་དང་། མདུན་དུ་གཏོར་མ་གྲུ་གསུམ་དམར་པོ་དང་བཅས་པ་མཐོང་བ་བརྒྱུད་པའི་ཕྱག་ལེན་ལྟར་བཤམ། སློབ་དཔོན་གྱིས་མཆོད་པ་བྱིན་གྱིས་བརླབས་ནས་
བདག་བསྐྱེད་གོང་ལྟར་བྱ། མདུན་བསྐྱེད་བསང་སྦྱངས་སོགས་ནས་དབུར་བརྒྱན་ཅེས་པའི་བར་བདག་བསྐྱེད་ལ་ཅུང་ཟད་ཁ་བསྒྱུར། མཆོད་པ་བྱིན་གྱིས་བརླབ། མཆོད་བསྟོད། གཏོར་མ་བླ་མེད་ལྟར་བྱིན་གྱིས་བརླབ། ཨོཾ་སིཾ་ཧ་མུ་ཁཱ་ཌཱ་ཀི་ནཱི་ས་པ་
རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་ལྔས་གཏོར་མ་དང་། ཨོཾ་ཨཱཿ ཧཱུྃ་གིས་ནང་མཆོད་དབུལ། མཆོད་བསྟོད་གསོལ་གདབ། མདུན་བསྐྱེད་ལ་དམིགས་པའི་བཟླས་པ་རྣམས་སྤྱི་ལྟར་བྱའོ། །དེ་ནས་སློབ་མ་རྣམས་ལ་ཁྲུས་
བྱས༑ སེམས་བསྐྱེད་གསལ་འདེབས་སྔོན་དུ་འགྲོ་བས། འདིར་མ་ཧཱ་པཎྜི་ཏ་ནགས་ཀྱི་རིན་ཆེན་ལ་ཡེ་ཤེས་ཀྱི་ཌཱ་ཀི་ནཱི ས་དངོས་སུ་གནང་བའི་མཁའ་འགྲོ་མ་སེང་གེའི་གདོང་ཅན་དམར་མོའི་རྗེས་སུ་གནང་བ་བསྒྲུབ་པ་ལ། སློབ་དཔོན་གྱི་བྱ་བ་
དང་༑ སློབ་མ་ལ་བྱ་བ་གཉིས་སུ་ཡོད་པ་ལས། དང་པོ་ལེགས་པར་གྲུབ་ཟིན་ནས། གཉིས་པ་ཁྱེད་རང་རྣམས་ཀྱི་བྱ་བ་ལ་རྗེས་གནང་གི་སྔོན་འགྲོ་མཎྜལ་དབུལ་ཞིང་གསོལ་བ་གདབ་པ། རྣ་བ་གཏད་པར་བསྐུལ་བ། རྒྱུད་དག་པར་བྱ་བ་རྣམས་ཡོད་པ་

༄༅། །ལས་ཐོག་མར་སློབ་དཔོན་ལ་མཁའ་འགྲོ་མ་སེང་གེའི་གདོང་ཅན་དངོས་ཡིན་སྙམ་དུ་མོས་ནས་མཎྜལ་འབུལ་བར་ཞུ། དེ་ལྟར་མཎྜལ་ཕུལ་ནས། མེ་ཏོག་དང་བཅས་པས་ཐལ་མོ་སྦྱར་ནས་གསོལ་བ་འདེབས་པ་འདིའི་རྗེས་
ཟློས་ལན་གསུམ་མཛོད། དགའ་ཆེན་ཁྱོད་བདག་སྟོན་པ་སྟེ། །སོགས་ནས་གཞུག་ཏུ་གསོལ། ཞེས་གསོལ་བ་བཏབ་ནས། གཉིས་པ་རྣ་བ་གཏད་པར་བསྐྱལ་བ་ནི། རྟོག་པ་ཐམས་ཅད་ལེགས་པར་བསྡུས་ནས་ནི། །ཤིན་ཏུ་བསམ་པ་བཟང་དང་ལྡན་
པས་ཉོན། །བརྗེད་ངེས་བློ་ལ་རྡོ་རྗེ་སེམས་སོགས་ཀྱི། །བདེ་བར་གཤེགས་པ་རྣམས་ཀྱིས་བྱིན་མི་བརློབ། །ཅེས་གསུངས་པའི་དོན་སྣོད་ཀྱི་སྐྱོན་གསུམ་སྤངས་ཏེ། གཞན་ཕན་བྱང་ཆུབ་ཀྱི་སེམས་དང་ལྡན་པར་གྱིས་ཤིག་པའི་དོན་ཡིན། གསུམ་པ་རྒྱུད་
དག་པར་བྱ་བའི་སླད་དུ་དམིགས་པ་འདི་བཞིན་མཛོད། མདུན་གྱི་ནམ་མཁར་བླ་མ་དང་གཉིས་སུ་མེད་པའི་མཁའ་འགྲོ་མ་སེང་གེའི་གདོང་པ་ཅན་ལ་གཞན་ཡང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མའི་ཚོགས་
: བསམ་གྱིས་མི་ཁྱབ་པས་བསྐོར་ནས་བཞུགས་པར་མོས་ནས་དེའི་སྤྱན་སྔར་ཡན་ལག་བདུན་པ་བགྱི་སྙམ་པས་འདིའི་རྗེས་ཟློས་མཛོད། དཀོན་མཆོག་གསུམ་ལ་སོགས་ནས་འགྲུབ་པར་ཤོག་ཅེས་རྒྱུད་དག་པར་བྱ་བ་རྣམས་སྔོན་འགྲོ་ཡིན། དངོས་གཞི་ལ་
ཐོག་མར་རྗེས་གནང་གི་གཞི་དགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་གྱིས་ཨཾ་སྭ་བྷཱ་ཝ་སོགས་ནས། ཐུགས་ཀའི་དབུས་སུ་ཧྲཱིཿ ཡིག་དམར་པོས་མཚན་པའི་མོས་པ་མཛོད། ཅེས་པའི་བར་བདག་བསྐྱེད་ལྟར་ལ། ཁྱེད་རང་རྣམས་

ཀྱི་སེམས་ཧྲཱིཿ དམར་པོ་ཞེས་དང་། ཁྱེད་རང་རྣམས་སྐད་ཅིག་གིས་ཞེས་བསྒྱུར། དེ་ནས་རྗེས་གནང་དངོས་ལ་ཐུན་མོང་སྐུ་གསུང་ཐུགས་ཀྱི་རྗེས་སུ་གནང་བ་དང་། ཁྱད་པར་ཕྲིན་ལས་བཞིའི་རྗེས་སུ་གནང་བ་དང་། ཐུན་མོང་མ་ཡིན་པ་གསང་བའི་
དབང་བསྐུར་བ་རྣམས་སུ་ཡོད་པ་ལས། ཐོག་མར་སྐྱའི་རྗེས་སུ་གནང་བའི་སླད་དུ་དམིགས་པ་འདི་བཞིན་མཛོད། སློབ་དཔོན་ལ་མཁའ་འགྲོ་མ་སེང་གེའི་གདོང་པ་ཅན་དངོས་ཡིན་སྙམ་པའི་མོས་གུས་མཛད་པའི་རྐྱེན་གྱིས་སློབ་དཔོན་གྱི་སྤྱི་བོའི་ཨཾ་ལས་
འོད་ཟེར་དཔག་ཏུ་མེད་པ་འཕྲོས་པས་རང་བཞིན་གྱི་གནས་ནས་མཁའ་འགྲོ་མ་སེང་གེའི་གདོང་པ་ཅན་ལ་མཁའ་འགྲོ་མ་བྱེ་བ་འབུམ་གྱིས་བསྐོར་བའི་སྐ་བསམ་གྱིས་མི་ཁྱབ་པ་སྤྱན་དྲངས་ཏེ་ཁྱེད་རང་རྣམས་ཀྱི་སྤྱི་བོའི་ཨོཾ་ལ་ཐིམ། སྐྲའི་བྱིན་རླབས་
ཞུགས༑ ལུས་ཀྱི་སྒྲིབ་པ་དག བུམ་པའི་དབང་ཐོབ། མཁའ་འགྲོ་མ་སེང་གེའི་གདོང་པ་ཅན་གྱི་སྐུ་དང་ཁྱེད་རང་རྣམས་ཀྱི་ལུས་དབྱེར་མེད་དུ་བྱིན་གྱིས་བརླབས་པ་ཡིན་སྙམ་དུ་མོས་པ་མཛོད། ཅེས་དང་གུ་གུལ་གྱིས་བདུག ཌ་དྲིལ་དང་བཅས་
༦
སྔགས་བརྗོད་དོ། · །གསུང་གི་རྗེས་སུ་གནང་བའི་སླད་དུ་དམིགས་པ་འདི་བཞིན་མཛོད། སློབ་དཔོན་ག
མགྲིན་པའི་ཨཱཿ ལས་འོད་ཟེར་འཕྲོས་པས་རང་བཞིན་གྱི་གནས་ནས་མཁའ་འགྲོ་མ་སེང་གེའི་གདོང་པ་ཅན་ལ་མཁའ་འགྲོ་མ་བྱེ་བ་འབུམ་གྱིས་བསྐོར་
བའི་གསུངས་གསང་སྔགས་ཐམས་ཅད་ཨཱ་ལི་དང་ཀཱ་ལིའི་ཡིག་འབྲུའི་ཚོགས་དཔག་ཏུ་མེད་པ་སྤྱན་དྲངས་ཏེ། ཁྱེད་རང་རྣམས་ཀྱི་མགྲིན་པའི་ཨཱཿལ་ཐིམ་པས་གསུང་གི་བྱིན་རླབས་ཞུགས། ངག་གི་སྒྲིབ་པ་དག གསང་བའི་དབང་ཐོབ། མཁའ་

༄༅། །འགྲོ་མ་སེང་གེའི་གདོང་པ་ཅན་གྱི་གསུང་དང་ཁྱེད་རང་རྣམས་ཀྱི་ངག་དབྱེར་མེད་དུ་བྱིན་གྱིས་བརླབས་པ་ཡིན་སྙམ་དུ་མོས་པ་མཛོད། རྗེས་སུ་བཟླས་པའི་ལུང་གི་སླད་དུ་དམིགས་པ་འདི་བཞིན་མཛོད། སློབ་དཔོན་མདུན་
བསྐྱེད་དང་བཅས་པའི་ཐུགས་ཀ་ནས་སྔགས་ཕྲེང་འཕྲོས། ཁྱེད་རང་རྣམས་ཀྱི་ཞལ་དུ་ཞུགས། སྙིང་གར་གྲི་གུག་གི་ལྟེ་བར་ཧཱུཾ་གི་མཐར་འཁོད་པར་མོས་ནས་སྔགས་འདིའི་རྗེས་ཟློས་ལན་གསུམ་མཛོད། ཨཿཀཿསོགས། དེ་བརྟན་པར་བྱ་བའི་སླད་
དུ༑ སློབ་དཔོན་གྱི་ཞལ་ནས་བྱུང་བའི་སྔགས་ཕྲེང་ཕྱི་མ་སྤྲོས་པ་རྣམས་ཐིམ། ཐུགས་ཀའི་འོད་ཟེར་གྱིས་ཕྱོགས་བཅུའི་རྒྱལ་བའི་གསུང་གི་བྱིན་རླབས་སྔགས་ཀྱི་རྣམ་པར་སྤྱན་དྲངས་ཏེ་སློབ་མའི་སྙིང་གར་ཐིམ་པས་སྔགས་ཀྱི་བྱིན་རླབས་བརྟན་ཅིང་ནུས་
rv
པ་མཆོག་དང་ལྡན་པར་གྱུར། མེ་ཏོག་འཐོར་ཞིང་། བཅོམ་ལྡན་འདི་ལ་སྩལ་ལགས་ཀྱི། །འདི་ལ་འགོ་བར་མཛད་དུ་གསོལ། །དེས་གསུང་གི་བྱིན་རླབས་ཐོབ་པ་ཡིན་ནོ། །ཐུགས་ཀྱི་རྗེས་སུ་གནང་བའི་དོན་དུ་དམིགས་པ་འདི་བཞིན་མཛོད། སློབ་
དཔོན་གྱི་ཐུགས་ཀའི་ཧཱྃ་དང་ཧྲཱི༔ ལས་འོད་ཟེར་འཕྲོས་པས་རང་བཞིན་གྱི་གནས་ནས་མཁའ་འགྲོ་མ་སེང་གེའི་གདོང་པ་ཅན་མཁའ་འགྲོ་མ་བྱེ་བ་འབུམ་གྱིས་བསྐོར་བའི་ཐུགས་གཉིས་སུ་མེད་པའི་ཡེ་ཤེས་ཕྱག་མཚན་གྱི་རྣམ་པ་གྲི་གུག་དང་། ཁ་ཊཱཾ་ག་
དང་༑ ཐོད་པ་ལ་སོགས་པ་དཔག་ཏུ་མེད་པ་སྤྱན་དྲངས་ཏེ། ཁྱེད་རང་རྣམས་ཀྱི་ཐུགས་ཀའི་ཧཱུཾ་དང་ཧྲཱིཿ ལ་ཐིམ་པས་ཐུགས་ཀྱི་བྱིན་རླབས་ཞུགས། ཡིད་ཀྱི་སྒྲིབ་པ་དག ཤེས་རབ་ཡེ་ཤེས་ཀྱི་དབང་ཐོབ། མཁའ་འགྲོ་མ་སེང་གེའི་གདོང་པ་ཅན་གྱི་

ཐུགས་དང་ཁྱེད་རང་རྣམས་ཀྱི་སེམས་དབྱེར་མེད་དུ་བྱིན་གྱིས་བརླབས་པ་ཡིན་སྙམ་དུ་མོས་པ་མཛོད། སྐུ་གསུང་ཐུགས་གསུམ་གའི་རྗེས་སུ་གནང་བའི་སླད་དུ་དམིགས་པ་འདི་བཞིན་མཛོད། སློབ་དཔོན་གྱི་གནས་གསུམ་གྱི་ཡི་གེ་གསུམ་ལས་འོད་ཟེར་
འཕྲོས་པས་རང་བཞིན་གྱི་གནས་ནས་མཁའ་འགྲོ་མ་སེང་གེའི་གདོང་པ་ཅན་ལ་མཁའ་འགྲོ་མ་བྱེ་བ་འབུམ་གྱིས་བསྐོར་བའི་སྐུ་གསུང་ཐུགས་ཀྱི་ངོ་བོ་ཨོཾ་ཨཱཿ ཧཱུྃལས་མར་མེ་གཅིག་ལས་གཉིས་ཆད་ཀྱི་ཚུལ་དུ་སྤྱན་དྲངས་ཏེ། ཁྱེད་རང་རྣམས་ཀྱི་གནས་
གསུམ་ཡི་གེ་གསུམ་ལ་ཐིམ་པས་སྐུ་གསུང་ཐུགས་ཀྱི་བྱིན་རླབས་ཞུགས། ལུས་ངག་ཡིད་གསུམ་གྱི་སྒྲིབ་པ་དག དབང་བཞི་པ་ཚིག་གི་སྒོ་ནས་ཐོབ། མཁའ་འགྲོ་མ་སེང་གེའི་གདོང་པ་ཅན་གྱི་སྐུ་གསུང་ཐུགས་དང་ཁྱེད་རང་རྣམས་ཀྱི་ལུས་ངག་ཡིད་
166
གསུམ་དབྱེར་མེད་དུ་བྱིན་གྱིས་བརླབས་པ་ཡིན་སྙམ་དུ་མོས་པ་མཛོད། སོ་སོའི་མཚམས་རྣམས་སུ་སྤོས་རོལ་བྱ། དེ་ལྟར་བྱིན་གྱིས་བརླབས་ནས། ལུས་བསམ་གཏན་གྱི་སྤྱོད་ལམ་དང་ལྡན་པར་བྱས། ངག་རླུང་རྒྱུ་བ་རང་སོར་བཞག སེམས་དུས་
གསུམ་གྱི་རྟོག་པའི་རྒྱུ་འགྲུལ་ཐམས་ཅད་བཅད་ལ། བརྟན་གཡོ་སྣོད་བཅུད་ཐམས་ཅད་ཀྱི་རྩ་བར་རང་གི་སེམས་སུ་ཤེས་པའི་ངེས་པ་བསྐྱེད་དེ། མདོར་ན་སེམས་ཀྱི་གཤིས་ཅི་ཡང་མ་ཡིན་པ། གདངས་བདེ་ཆེན་དུ་མ་འགགས་པ། རྩལ་སྣ་ཚོགས་སུ་
འཆར་བ། བསྒོམ་བྱ་སྒོམ་བྱེད་ལས་འདས་པ་ནམ་མཁའ་ལྟ་བུར་ཤེས་པར་བྱས་ཏེ། དེའི་ངང་ལ་ཅུང་ཟད་ཅིག་མཉམ་པར་འཇོག་མཛོད། དེ་རྣམས་ནི་བུམ་དབང་ལ་སོགས་པའི་དབང་བཞིའི་དོན་ཡིན་ནོ། །མཐའ་རྟེན་གཏོར་མ་ལ་བརྟེན་ནས་བཀའ་

༄༅། །བསྒོ་བ་ནི། གཏོར་མ་འདི་ཉིད་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་ཅན་དམར་མོ་ལ་འཁོར་མཁའ་འགྲོ་མ་བྱེ་བ་འབུམ་སྡེས་བསྐོར་བར་དངོས་སུ་བསྒོམས་ནས། དེ་ལ་མོས་གུས་དྲག་པོ་དུང་པ་བྱས་པས། དེ་ཉིད་དུ་
འུར་འུར་ཆེམ་ཆེམ་ཁྱེད་རང་རྣམས་ཀྱི་སྤྱི་བོར་བྱོན། ཕྱི་ནང་གི་བར་ཆད་ཐམས་ཅད་སྲུང་བ་དང་། གནོད་བྱེད་གདོན་བགེགས་ལོག་འདྲེན། མཐུ་གཏད་སྦྱོར་བ་ངན་པ་བྱེད་པའི་བྱད་མ་ཐམས་ཅད་ཞལ་དུ་དམར་ཆོམ་ཆོམ་གསོལ། རབ་འབྱམས་དབང་
དང་མངོན་སྤྱོད་ཀྱི་ཕྲིན་ལས་མ་ལུས་པ་བསྒྲུབ་པའི་མོས་པ་མཛོད། ཅེས་བརྗོད་ལ་གཏོར་མ་སྤྱི་བོར་གཟུང་ཞིང་སྔགས་བརྗོད། གཉིས་པ་ཁྱད་པར་གྱི་རྗེས་སུ་གནང་བ་ལ། གྲི་གུག་སོགས་ཕྱག་མཚན་རྣམས་སོ་སོར་གཏད་ནས་ཞི་རྒྱས་དབང་དྲག་གི་
ཕྲིན་ལས་རབ་འབྱམས་བསྒྲབ་པར་རྗེས་སུ་གནང་བའི་མོས་པ་མཛོད། སྐལ་ལྡན་རིགས་ཀྱི་བུ་ཁྱོད་ལ། །སངས་རྒྱས་ཀུན་གྱིས་བྱིན་བརླབས་པ། །གྲི་གུག་མཚན་མའི་དབང་བསྐྱར་བས། །ཞི་བའི་ལས་ཀྱི་དབང་ཐོབ་ཤོག །ཨོཾ་བཛྲ་ཤཱནྟིཾ་ཀུ་རུ་ཨ་བྷི་
ཥིཉྩ་ཧཱུཾ། སྐལ་ལྡན་རིགས་ཀྱི་བུ་ཁྱོད་ལ། །སངས་རྒྱས་ཀུན་གྱིས་བྱིན་བརླབས་པ། བདུད་རྩི་ཐོད་པའི་དབང་བསྐུར་བས། །རྒྱས་པའི་ལས་ཀྱི་དབང་ཐོབ་ཤོག ། ཨོཾ་བཛྲ་པུཥྞི་ཀུ་རུ་ཨ་བྷཻ་ཥི ཉྩ་ཧཱུཾ། སྐལ་ལྡན་རིགས་ཀྱི་བུ་ཁྱོད་ལ། །སངས་རྒྱས་ཀུན
གྱིས་བྱིན་བརླབས་པ། །སྒྲ་སྙན་རྔེའུ་ཆུང་དབང་བསྐུར་བས། །དབང་གི་ལས་ཀྱི་དབང་ཐོབ་ཤོག །ཨོཾ་བཛྲ་ཝཱ་ཤཾ་ཀུ་རུ་ཨ་བྷི་ཥི ཉྩ་ཧཱུཾ། སྐལ་ལྡན་རིགས་ཀྱི་བུ་ཁྱོད་ལ། །སངས་རྒྱས་ཀུན་གྱིས་བྱིན་བརླབས་པ། །ཕྲིན་ལས་ཕུར་བུའི་དབང་བསྐུར་

བས༑ །དྲག་པོའི་ལས་ཀྱི་དབང་ཐོབ་ཤོག །ༀ་བཛྲ་མཱ་རཾ་ག་རུ་ཨ་བྷི་ཥིཉྩ་ཧཱུཾ། གསུམ་པ་བརྒྱུད་འཛིན་གྱི་སློབ་མ་ལ་ཐུན་མོང་མ་ཡིན་པའི་བྱིན་རླབས་གསང་བའི་དབང་བསྐུར་བྱ་བའི་སླད་དུ། མདུན་གྱི་མེ་ལོང་ལ་མཁའ་འགྲོ་རིགས་ལྔར་གསལ་བ་
གནས་ལྔར་ཐིམ་པའི་མོས་པ་མཛོད། ཅེས་བརྡ་སྦྱར་ལ་མཎྜལ་གནས་ལྔར་གཏུགས། ས་དམར་གྱི་མཎྜལ་ནས་སློབ་དཔོན་གྱིས་མཐེབ་སྲིན་གྱིས་བླངས་ཏེ། སྤྱི་བོར་ཐིག་ལེ་གཅིག་བྱས་ལ། རིགས་བདག་བླ་མར་མོས་ཤིག ཅེས་བརྗོད། དཔྲལ་བར་
ཐིག་ལེ་བྱས་ཏེ། ལུས་ལྷ་སྐུར་སྒོམས་ཤིག་ཅེས་པའི་བརྡ་ཡིན་ནོ། །ཞེས་བརྗོད། ཨཿ ཀཿ སཿ མཿ སོགས་སྔགས་བརྗོད་བཞིན་སྙིང་གར་ཐིག་ལེ་བཅུ་བཞི་བསྐོད་དེ། སྙིང་གའི་ཐིག་ལེ་ཡིག་འབྲུ་བཅུ་བཞིར་གྱུར་པའི་མོས་པ་མཛོད། ཅེས་
བརྗོད༑ ལྟེ་བར་ཐིག་ལེ་ལྔ་བཀོད་ལ། ཁྱེད་རང་རྣམས་ཀྱི་ལྟེ་བར་ཡེ་ཤེས་ཀྱི་མཁའ་འགྲོ་མཐིང་དཀར་སེར་དམར་ལྗང་གུའི་མདོག་ཅན་གྲི་ཐོད་འཛིན་པའི་སྐར་ལམ་སྟེ་གྱུར་པ་ལ་རང་འདྲ་བའི་ཡེ་ཤེས་པ་སྤྲོས་ནས་ཐིམ་པས་དམ་ཡེ་དབྱེར་མེད་དུ་བྱིན་གྱིས་
བརླབས་པའི་མོས་པ་མཛོད། དེ་ལྟར་བྱིན་གྱིས་བརླབས་པ་དེ་ཉིད་བརྟན་པར་བྱ་བའི་སླད་དུ། མེ་ལོང་གི་ཡི་གེ་བདུད་རྩིས་བཀྲུས་ཏེ་སྤྱི་བོར་བླུག་པ་དང་། ཁོང་དུ་བཏུང་བ་དང་། ཁྲུས་བྱས་པས་ལྷ་སྔགས་ཀྱི་བྱིན་རླབས་མ་ལུས་པ་བརྟན་ཅིང་ནུས་ལྡན་
དུ་བྱས་པའི་མོས་པ་མཛོད། ཅེས་བརྡ་སྦྱར་ལ་ནང་མཆོད་ཀྱིས་བཀྲུས་ཏེ། སྔགས་བརྗོད་བཞིན་དུ་སྤྱི་བོར་བླུག་པ་སོགས་བྱའོ། །དེས་རྗེས་གནང་གི་དངོས་གཞི་གྲུབ་ནས། དམ་ཚིག་ཁས་བླང་གཏང་རག་གི་མཎྜལ། ལུས་ལོངས་སྤྱོད་འབུལ་

༄། །བ། དགེ་བ་བསྔོ་བ་རྣམས་སྤྱི་ལྟར་བྱས་ལ་སློབ་མ་རྣམས་རང་གནས་སུ་གཏང་། སློབ་དཔོན་གྱིས་རྗེས་ཆོག་གི་མཆོད་པ་ཁ་གསོས་ལ་བསང་སྦྱངས་བྱིན་གྱིས་བརླབ། མཆོད་བསྟོད་གསོལ་གདབ། ཡེ་གེ་བརྒྱ་པ་ལན་
གསུམ་གྱི་མཐར། མ་འབྱོར་པ་དང་སོགས་ཀྱིས་ནོངས་པ་བཤགས། ། ཁྱེད་ཀྱིས་སེམས་ཅན་དོན་ཀུན་མཛད། །སོགས་ཀྱིས་མདུན་བསྐྱེད་ཀྱི་ཡེ་ཤེས་པ་གཤེགས། དམ་ཚིག་པ་རང་ལ་ཐིམ་པར་བསམ། བསྔོ་སྨོན་བཀྲ་ཤིས་བྱའོ། །གསུམ་པ་
ལས་ཀྱི་ཚོགས་ལ་བདུན་ལས། དང་པོ་དབང་དུ་བསྡུ་བར་འདོད་ན། བསྙེན་པ་སྔོན་དུ་སོང་བའི་རྣལ་འབྱོར་པས། བདག་ཉིད་མཁའ་འགྲོ་མ་སེང་གེའི་གདོང་པ་ཅན་དུ་གསལ་བའི་ཐུགས་ཀའི་ཧྲཱིཿ ལས་འོད་ཟེར་ཁ་དོག་དམར་པོ་ཞགས་པ་དང་ལྕགས་
669
ཀྱུའི་རྣམ་པ་ཅན་དཔག་ཏུ་མེད་པ་འཕྲོས། འོད་ཟེར་དེའི་སྣ་ལ་ཡང་མཁའ་འགྲོ་མ་ཞགས་པ་དང་ལྕགས་ཀྱུ་ཐོགས་པ་དཔག་ཏུ་མེད་པ་སྟེང་འོག་ཕྱོགས་བཅུར་འཕྲོས་པས་ལྷ་དང་མི་དང་འགྲོ་བ་སེམས་ཅན་ཐམས་ཅད་ལ་མཁའ་འགྲོ་མ་དེ་རྣམས་ཀྱི་འོད་ཟེར་
ཕོག བདག་ལ་ཆགས་པའི་སེམས་དུང་དུང་སྐྱེས་པར་བསམ། མཁའ་འགྲོ་མ་དེ་རྣམས་ཀྱིས་ཀྱང་འགྲོ་བ་སེམས་ཅན་ཐམས་ཅད་ཀྱི་སྐེ་ནས་ཞགས་པས་བཅིང་། སྙིང་གར་ལྕགས་ཀྱུ་བཏབ་ནས་རང་དབང་མེད་པར་བཀུག་སྟེ་བདག་གི་དབང་དུ་བསྡུས་
པར་བསམ། མཁས་པ་དབང་དུ་སྡུད་ན། མགྲིན་པ་ནས་ཞགས་པས་བཅིང་། ལྕེ་ལ་ལྕགས་ཀྱུས་བཏབ་སྟེ་རང་དབང་མེད་པར་བདག་གི་དབང་དུ་བསྡུས་པར་བསམ། བུད་མེད་དབང་དུ་སྡུད་ན། མགྲིན་པ་ནས་ཞགས་པས་བཅིང་། མཚན་མ་ནས་

ལྕགས་ཀྱུས་བཏབ་ལ་རང་དབང་མེད་པར་བདག་གི་དབང་དུ་བསྡུས་པར་བསམ་མོ། །གཉིས་པ་ནོར་སྒྲུབ་ཏུ་བྱ་བར་འདོད་ན། འོད་ཟེར་གོང་ལྟར་སྤྲོས་པས་ཕྱིའི་རྒྱ་མཚོ་ལ་སོགས་པ་ནས་ཡིད་བཞིན་གྱི་ནོར་བུ་རིན་པོ་ཆེ་སོགས་གང་འདོད་བཀུག་སྟེ་འོད་
ཟེར་གྱི་སྣ་ལ་ཕྲུལ་ཕྲུལ་དུ་ཡོད་པར་བསམ་མོ། །གསུམ་པ་ཚེ་སྒྲུབ་ཏུ་བྱེད་ན། སྙིང་གའི་ཧྲཱིཿ འི་གནས་སུ་པདྨ་ཉི་གདན་གྱི་སྟེང་གསེར་གྱི་རྡོ་རྗེ་སོར་བཞི་པ་རྩེ་ལྔ་པ་གྱེན་ལ་ལངས་པ་གཅིག་བསྒོམས་ལ། རྡོ་རྗེ་ལས་འོད་ཟེར་ཁ་དོག་དམར་པོ་དཔག་ཏུ་
མེད་པ་འཕྲོས་པས། ཕྱིའི་རྒྱ་མཚོ་ན་ཡོད་པའི་བདུད་རྩི་དང་། དེ་བཞིན་གཤེགས་པ་དང་། དཔའ་བོ་དང་། དཔའ་མོ་རྣམས་ཀྱི་ཐུགས་ཀ་ནས་བདུད་རྩི་བཀུག རང་དང་རྡོ་རྗེ་ལ་ཐིམ་པས་རྡོ་རྗེའི་སྲོག་འགྲུབ་པར་བསམ་མོ། །བཞི་པ་ཌཱ་ཀི་ནཱི འི་ལམ་
སྲུང་ཐུན་མོང་མ་ཡིན་པ་ནི། བྱེས་ལ་འགྲོ་བའི་ཚེ། ཁྱིམ་ནས་ཕྱིར་བྱུང་བ་དང་། རྐང་པ་གཡོན་པའི་འོག་ནས་ས་བླངས་ལ། དེ་ལ་སྔགས་ཉི་ཤུ་རྩ་གཅིག་བཟླས་ཏེ་རང་གར་འགྲོ་བའི་མདུན་ནས་བརྩམས་ཏེ་ཕྱོགས་མཚམས་དང་སྟེང་འོག་རྣམས་སུ་
གཏོར༑ ལྕགས་ཀྱི་རལ་གྲི་སོ་གཅིག་པ་རང་གི་གནས་ནས་གང་དུ་འགྲོ་བའི་མདུན་དེར་སྣ་ཟུག་པ་གཅིག་བསྒོམ། རང་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་ནུ་བསྒོམས་ནས་སྔགས་འདི་བཟླ་བཞིན་པས་འགྲོའོ། །དེས་དགྲ་དང་གནོད་བྱེད་
ཀྱི་རིགས་གང་དང་ཡང་མི་འཕྲད་ཅིང་། འཕྲད་ཀྱང་གླགས་རྙེད་པར་མི་འགྱུར་རོ། །ལྔ་པ་སྲུང་བའི་རིགས་པ་འབྲི་བ་ནི། ཤོག་བུ་ལ་བྱང་སེམས་དམར་པོས་བྱུག ཡི་གེ་བཅུ་བཞི་པའི་ཡིག་འབྲུ་རེ་ལ་རྣམ་བཅད་ཚེག་དྲག་དང་བཅས་ཏེ་བྲིས་པའི་སྟེང་

༄༅། །དུ། སྟག་ལོ་མའི་སྲིན་ལག་གི་ཁྲག་གིས་བྱུགས་ལ། དེའི་སྟེང་དུ་བྱང་སེམས་དཀར་པོས་བྱུག ཁྱད་པར་དུ་གལ་ཆེ་བ་ཕོ་མོ་མ་ནིང་གི་ཡི་གེ་མཿ རཿ ཙཿ གསུམ་ལ། རྫས་གསུམ་སོ་སོར་བྱུག་པ་ནི། དོམ་མཁྲིས། གི་
ཝཾ༑ གླ་རྩི་གསུམ་ལུགས་ལྡོག་ཏུ་བྱུག གཞན་རྣམས་ལ་བྱུག་མི་དགོས། སངས་རྒྱས་སྟོང་གི་བྱིན་གྱིས་བརླབས་པའི་སྔགས་རིང་འདི་ལ་ཡིག་འབྲུ་བརྒྱད་ཅུ་རྩ་བརྒྱད་ཡོད་པ་ཚེག་མེད་དུ་ཤོག་བུ་ལ་བྲིས་ལ།· རྫས་གཞན་རྣམས་བྱུག་མི་
དགོས༑ སྔགས་རིང་ཐུང་གཉིས་ཀ་ལ་དྲི་བཟང་གིས་བྱུག སྨྱུག་མའི་སྲོག་ཤིང་ལ་དར་སྔོན་པོས་དྲིལ། དེའི་སྟེང་ཡི་གེ་བཅུ་བཞི་པ་མཇུག་ནས་དྲིལ། དེའི་སྟེང་དུ་སྔགས་རིང་ཡང་མཇུག་ནས་དྲིལ། དེ་དར་སྣ་ལྔས་དྲིལ་ཏེ། དེ་ཡང་སྔོན་པོ་
ནང་༑ དཀར་པོ་སྟེང་དུ་བྱ། གཞན་རྣམས་ངེས་མེད་དུ་དྲིལ། དེའི་སྟེང་དུ་ཆ་ལ་རིན་ཆེན་ལྔ་དང་། གྲི་ལྕགས་ཀྱི་ཕྱེ་མ་རྣམས་བསྲེས་ལ་དྲིལ། དེ་ནས་ལུག་གི་མར་གྱིས་མར་མེ་བྱས་ལ་དེའི་དུ་བས་བདུགས། དེའི་སྟེང་ཚོས་ཀྱིས་བྱུགས་ལ། ར་
ལུག་གི་རླིག་ལྤགས་ཀྱིས་རྒྱུན་བུ་བྱས་ལ། སྨྱུག་མའི་སྲོག་ཤིང་གི་ནང་ནས་དྲངས་ལ་དེའི་སྟེང་དུ་རང་བྱུང་གི་མེ་ཏོག་གིས་བྱུགས་ལ་རབ་གནས་བྱས་ནས་དཔུང་པ་གཡོན་པ་ལ་བཏགས་ན་བར་ཆད་གང་གིས་ཀྱང་མི་ཚུགས་ཤིང་། རི་གཟར་གྱི་རྦབ་ཀྱང་
གྱེན་ལ་བཟློག་པར་ཐེ་ཚོམ་མེད་དོ། །འདི་བྱེད་པའི་དུས་སུ་ཚོགས་འཁོར་བྱེད་པ་གལ་ཆེའོ། །འདིའི་སྔགས་རིང་ཐུང་གཉིས་ཀ་རབ་གསེར། འབྲིང་དངུལ། ཐ་མ་རྒྱ་སྣག་གིས་ཡི་གེ་ཕྲེང་རེ་རེ་ལ་རྫོགས་པར་འབྲིའོ། །སྔགས་ནི་འདིའོ། །ཨཿ ཀཿ

སཿ མཿ རཿ ཙཿ ཤཿ དཿ རཿ སཿ མཿ རཿ༔ ཡཿ ཕཊཿ ་ཨོྃ་ཧ་ཧ་ཧ་ས་མ་ས་ཏ་ཀ་ཚ་ཙིར་ལིང་ས་ད་ས་ར་རྦད་ཁར་སཾ་ནཾ་མོ་ནུར་མརྒ་ཧ་ལ་ཤ་ལ་དཾ་ཡ་བྷྱོཿ་ནི་ཨོཾ་ཀྲུག་ལེ་ཧྲཱིཿ སྭཱ་ཧཱ ཀ་ས་ལ་སོད་མ་སརྦ་ཏྲམ་སཾ་ཙ་ལ་བི་ཀུ་ལ་ཡེ་སྭཱ་ཧཱ ཀུ་མ་ཁར་
ཆད་པ་ལྀ་དེ་ན་ས་ས་སུཿ ཨོཾ་ཀྲིང་གྲིང་སྭཱ་ཧཱ མཁའ་འགྲོ་མ་འབུམ་གྱི་སྲོག་སྙིང་། དགྲ་བགེགས་ཐམས་ཅད་ཐལ་བར་རློག་པའི་གསང་སྔགས། ལུས་ལ་བཏགས་པས་མི་མཐུན་པའི་ཕྱོགས་གང་གིས་ཀྱང་མི་ཚུགས། གཞན་ཡང་ཕན་ཡོན་བསམ་
གྱིས་མི་ཁྱབ་བོ། །འདི་ནང་ཞོགས་བཞིན་ཉི་ཤུ་རྩ་གཅིག་རེ་མ་ཆག་པར་བཟླས་ན་མི་མཐུན་པའི་ཕྱོགས་ཐམས་ཅད་གང་གིས་ཀྱང་མི་ཚུགས་སོ། །ཕྱོགས་ངན་བདུད་གཅོད་སྟེང་འགྲོ་ན་ནས་ལ་ཉེར་གཅིག་བཟླས་ལ་ཕྱེད་འགྲོ་ཕྱོགས་སུ་གཏོར་ཞིང་། ཕྱེད་
མགུལ་དུ་བཏགས་ནས་ཕྱིན་ན་ཕྱོགས་ངན་བདུད་གཅོད་ལས་གྲོལ་ལོ། །བྱོལ་སོང་ལ་བཏགས་ན་ཇག་རྐུན་དང་གཅན་གཟན་ཁ་འཆིང་ངོ་། །དྲུག་པ་རྨི་ལམ་ངན་པ་ཟློག་ན། ཁ་མལ་ཞབས་ལ་བསྟན། སྔགས་འདི་བརྒྱའམ་ཉེར་གཅིག་བརྗོད་
ནས༑ ལག་མཐིལ་ཉི་ཟླར་གསལ་བའི་བར་དུ་རྨི་ལམ་ངན་པའི་གཟུགས་བརྙན་ཐམས་ཅད་ཐལ་བ་བུན་བུན་བཏང་བར་བསམས་ལ་ཐལ་མོ་ཐེང་དྲུག་གདབ་བོ། །བདུན་པ་ཡང་ཟློག་དྲག་ལས་དྲག་པོ་བྱེད་ན། ཁ་ནུབ་ཏུ་ཕྱོགས་པར་བལྟས་ཤིང་། སྟན
ནག་པོ་མགོ་མཇུག་ལྡོག་ལ་གདིང་། གོས་ནག་པོ་མགོ་མཇུག་དང་ཕྱི་ནང་ལྡོག་ལ་གྱོན། ལྷམ་སྣ་སྦྲེལ་ལ་ཕྲག་པ་གཡོན་ལ་བཀལ། ཞྭ་མོ་ཕྱི་ནང་ལྡོག་པ་མགོ་མཇུག་བསྒྱུར་བ་སྟན་ལ་གདིང་། རང་ཉིད་ལ་མཐོ་ས་ན་ཡོད་པར་བསྒོམ། དེའི་མདུན་གྱི་

·༄༅། །དམའ་བར་བྲུབ་ཁུང་གྲུ་གསུམ་མཐིང་ནག་རྒྱ་ཆེ་བ་གཏིང་ཟབ་པ་ཐར་ས་མེད་པའི་རྣམ་པར་བསྒོམས་ལ། རང་ཡེ་ཤེས་ཀྱི་མཁའ་འགྲོ་མའི་རྣལ་འབྱོར་ལ་གནས་པའི་ཚུལ་ནི། དམར་ནག་ལས་འོད་ཟེར་ནག་པོ་
འཕྲོས༑ དགྲ་བགེགས་ཐམས་ཅད་ཚར་བཅད་ཚུར་འདུས་ཡོངས་སུ་གྱུར་པ་ལས། རང་ཉིད་ཡེ་ཤེས་ཀྱི་མཁའ་འགྲོ་མ་སྐུ་མདོག་དམར་ནག་ཏུ་བསྐྱེད། གཞན་རྒྱན་ཆ་ལུགས་ཕྱག་མཚན་སྔར་དང་འདྲ། མཆོད་བསྟོད་དབང་བསྐུར་རྒྱས་གདབ་སོགས་
བྱ༑ སྐུ་ལས་འོད་ཟེར་དམར་ནག་དཔག་ཏུ་མེད་པ་འཕྲོས། འོད་ཟེར་རེ་རེ་ལ་ཡང་མཁའ་འགྲོ་མ་དམར་ནག་ཞགས་པ་དང་ལྕགས་ཀྱུ་སྟུ་རེ་ལ་སོགས་པ་མདོར་ན་མཚོན་ཆའི་ཚོགས་དཔག་ཏུ་མེད་པ་ཐོགས་པ་སྤྲོས། དགྲ་བགེགས་ཐམས་ཅད་ཀྱི་མགྲིན་
6
པ་ནས་ཞགས་པས་བཅིངས། སྙིང་ག་ནས་ལྕགས་ཀྱུས་བཏབ་ནས་བརྡེག་པ་ལ་སོགས་པ་བྱེད་ཅིང་། རང་དབང་མེད་པར་མདུན་དུ་བཀུག་ནས་གཅེར་བུ་ཤིན་ཏུ་རིད་པའི་རྣམ་པ་ཅན་དུ་བསམ། ཐལ་མོ་རྡེབ་པ་དང་དུས་མཉམ་དུ་དེ་རྣམས་བྲུབ་ཁུང་ནས་ཅ
མར་སྤྱིའུ་ཚུགས་སུ་སོང་བར་བསམ་མོ། །གཞན་ཞག་བདུན་དུ་མཚམས་བཅད་ནས་ལས་འདི་བསྒྲུབས་ན། དྲག་ལས་ཅི་བྱེད་ཀྱང་སྔགས་པ་དང་རྒྱལ་པོ་ལ་སོགས་ཏེ་ནུས་པ་ཇི་ལྟར་ཆེ་ཡང་ལས་ཐོགས་མེད་དུ་འགྲུབ་བོ། །དབང་མཛད་སིནྡྷ་བཱ་རའི་ཆུ་
གཏེར་དང་། །དྲག་ཤུལ་དུས་མཐའི་མེ་ལྕེ་འབར་བའི་འཕྲུལ། །གཅིག་ཅར་སྣང་བའི་ངོ་མཚར་རབ་འབྱམས་ཀྱིས། །ཕན་བདེའི་དགེ་མཚན་རྟག་ཏུ་རྫོགས་གྱུར་ཅིག །ཅེས་པའང་མ་ཧཱ་པཎྜི་ཏ་ནམ་མཁའ་དཔལ་བཟང་གི་གསུང་རབ་ལ་གཞི་

བྱས།དེར་ཅུང་ཟད་མི་གསལ་ཞིང་མ་ཚང་བ་རྣམས་སྒྲུབ་པའི་ཐབས་རིན་ཆེན་འབྱུང་གནས་སོགས་ལས་ཞལ་བསྐངས། ལས་ཚོགས་ཡིག་རྙིང་ཇི་ལྟ་བ་བཞིན་སྦྱར་ཏེ་བྱ་བྲལ་བ་འཇམ་དབྱངས་མཁྱེན་བརྩེའི་དབང་པོས་བསྒྲིགས་པའི་དགེ་བས་དངོས་
གྲུབ་རྣམ་པ་གཉིས་ཀྱིས་ཡིད་ཅན་མཐའ་ཡས་པའི་དོན་གཉིས་འདོད་རྒུར་འབྱུང་བའི་རྒྱུར་གྱུར་ཅིག། །།སརྦ་དཱ་མངྒ་ལཾ༎ ༎
71B3

༄༅། །བཅོམ་ལྡན་འདས་མ་གཙུག་ཏོར་གདུགས་དཀར་མོའི་སྒྲུབ་ཐབས་རྗེས་གནང་གཟུངས་བཀླག་ཐབས་དང་བཅས་པ་བཞུགས་སོ།།

།བླ་མ་དམ་པའི་ཞབས་ལ་སྤྱི་བོས་ཕྱག་འཚལ་ལོ། །བཅོམ་ལྡན་འདས་མ་གཙུག་ཏོར་གདུགས་དཀར་མོ་ཅན་བསྒོམ་པར་འདོད་པས། སྐྱབས་སུ་འགྲོ་བ་དང་། ཚད་མེད་པ་བཞི་
དང་༑ བྱང་ཆུབ་ཀྱི་སེམས་བསྒོམས་ནས། སྭ་བྷཱ་ཝའི་སྔགས་ཀྱིས་སྟོང་པར་བསམས་པའི་ངང་ལས། པཾ་ལས་པདྨ། རཾ་ལས་ཉི་མའི་སྟེང་དུ། ཧཱུཾ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་འཕྲོས་པའི་
96
ཅ
འོད་ཀྱིས། རྡོ་རྗེའི་ས་གཞི། རྭ་བ། དྲྭ་བ། གུར། བླ་རེ། བསྐལ་པའི་མེ་ལྟ་བུའི་ཡེ་ཤེས་ཀྱི་མེ་འབར་བའི་སྲུང་འཁོར་བསྒོམས་པའི་ནང་དུ་བགེགས་དང་ལོག་འདྲེན་ཐམས་ཅད་མནན་པའི་པདྨ་དང་ཉི་
མའི་དཀྱིལ་འཁོར་གྱི་དབུས་སུ་རང་གི་ཤེས་པ་ཨཾ་ལས་འཁོར་ལོ་དཀར་པོ་ཨོཾ་གྱིས་མཚན་པ་ལས་འོད་ཟེར་ཕར་འཕྲོས། སེམས་ཅན་གྱི་དོན་བྱས། ཚུར་འདུས་པའི་ཚེ། དེ་བཞིན་གཤེགས་པ་ཐམས་ཅད་ཀྱི

༄༅། །གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་གསང་སྔགས་ཀྱི་ཡི་གེའི་ཚོགས་དཔག་ཏུ་མེད་པ་སྤྱན་དྲངས་པ་དང་། ལྷན་ཅིག་འདུས་ཤིང་རོ་གཅིག་ཏུ་གྱུར་པ་ལས་བྱུང་བའི་རང་ཉིད་གཙུག་ཏོར་གདུགས་དཀར་མོ་
ཅན༑ སྐུ་མདོག་དཀར་མོ་ཞབས་གཡས་པ་ཅུང་ཟད་བརྐྱངས་ནས་བསྒྱིངས་པའི་ཚུལ་དུ་བཞུགས་པ། ཞི་བ་དང་། སྒེག་པ་དང་། ཁྲོ་བ་ལ་སོགས་པའི་ཉམས་དུ་མ་དང་ལྡན་ཞིང་ཁ་དོག་སྣ་ཚོགས་པའི་དབུ་སྟོང་མངའ་བ། སྐྱབས་སྦྱིན་དང་། མི་
འཇིགས་པ་དང་། མཆོག་སྦྱིན་པ་དང་། རྡོ་རྗེ་ཁུ་ཚུར་དང་། སྡིགས་མཛུབ་ལ་སོགས་པའི་ཕྱག་རྒྱ་སྣ་ཚོགས་བཅས་ཤིང་། རྡོ་རྗེ་དང་། འཁོར་ལོ་དང་། ནོར་བུ་དང་། པདྨ་དང་། རལ་གྲི་དང་། མདའ་དང་། ལྕགས་ཀྱུ་དང་། ཐོ་བ་
L6
དང་༑ ཞགས་པ་ལ་སོགས་པ་ཕྱག་མཚན་དུ་མ་འཛིན་པའི་ཕྱག་སྟོང་མངའ་བ་ཆེན་མོ། སྐུའི་ཆ་ཐམས་ཅད་ལ་འཛུམ་པ་དང་། ཟུར་གྱིས་ལྟ་བ་དང་། རྣམ་པར་བགྲད་པ་དང་། གློག་ལྟར་འཁྱུག་པའི་སྤྱན་བྱེ་བ་བརྒྱ་སྟོང་མངའ་བ། རྡོ་རྗེའི་རང་བཞིན་ཅ
ལྟར་མི་ཕྱེད་པའི་སྐུ་དུས་མཐའི་མེ་ལྟར་འབར་ཞིང་། ཀུན་ཏུ་མཆེད་པའི་འོད་ཟེར་གྱི་རྩེ་མོ་ལ་ཁྲོ་བོ་དང་ཁྲོ་མོ་དུ་མའི་སྤྲུལ་པའི་ཚོགས་འཕྲོས་པས་བགེགས་དང་ལོག་པར་འདྲེན་པའི་ཚོགས་འཇོམས་ཤིང་།སྒྲུབ་པ་པོ་ལ་དངོས་གྲུབ་དུ་མ་སྩོལ་བའི་རྟགས་
དང་མཚན་མ་ཅན་མ། སྐུ་གསུང་ཐུགས་རྡོ་རྗེའི་མཐུ་ཐོགས་པ་མེད་ཅིང་ཡངས་པ་ཆེན་པོས་ས་གསུམ་གྱི་དཀྱིལ་འཁོར་ལ་མངའ་མཛད་མ། དེ་བཞིན་གཤེགས་པ་ཐམས་ཅད་ཀྱིས་དབང་སྐུར་ཞིང་། བྱང་ཆུབ་སེམས་དཔའི་ཚོགས་ཐམས་ཅད་ཀྱིས་རིམ་

གྲོར་བྱེད་པ། འཇིག་རྟེན་སྐྱོང་བའི་ཚོགས་ཐམས་ཅད་ཀྱིས་མཆོད་ཅིང་རྗེས་ལ། བཀའ་རྗེས་སུ་བསྒྲུབ་པའི་ཕྱིར་ཡོངས་སུ་བསྐོར་བ་བསམ་པར་བྱའོ། །འབྲིང་ལ་དགའ་བས་ནི། ཞལ་གསུམ་ཕྱག་དྲུག་པ་བསྒོམ་པར་བྱ་སྟེ། སྐུ་མདོག་དང་རྩ་བའི་
ཞལ་དཀར་ཞིང་། འཛུམ་ཁྲོའི་རྣམ་པ་ཅན། ཞལ་གཡས་སྔོ་ཞིང་ཁྲོ་ལ་གཡོན་ཞལ་དམར་ཞིང་འཛུམ་པ༑ ཞལ་རེ་རེ་ཞིང་སྤྱན་གསུམ་གསུམ་དང་ལྡན་པ། ཕྱག་གཡས་པ་གསུམ་ན་རྡོ་རྗེ་དང་། མདའ་དང་། ལྕགས་ཀྱུ་དང་། གཡོན་གསུམ་ན་
སྡིགས་མཛུབ་དང་། ཞགས་པ་དང་། གཞུ་བསྣམས་པ་བསྒོམ་མོ། །བསྡུས་པ་ལ་དགའ་བས་ནི། ཕྱག་གཉིས་མ། སྐུ་མདོག་དཀར་མོ་རྡོ་རྗེའི་སྐྱིལ་མོ་ཀྲུང་གིས་བཞུགས་པ། ཕྱག་གཡས་པས་མི་འཇིགས་པ་སྦྱིན་པའི་ཕྱག་རྒྱ་མཛད་ཅིང་། གཡོན་
པས་བདག་ཉིད་ཡུལ་འཁོར་སྲིད་འབངས་དང་བཅས་པ་ཁེབས་པའི་གདུགས་དཀར་པོ་བསྣམས་པ། ཉམས་དང་ཆ་ལུགས་ཐམས་ཅད་སྔ་མ་ལྟར་བསྒོམ་པར་བྱའོ། །དེ་ནས་སྐུ་གསུང་ཐུགས་བྱིན་གྱིས་བརླབ་ཅིང་། ཡེ་ཤེས་ཀྱི་འཁོར་ལོ་དགུག་གཞུག་
བྱས་ནས། དབང་གི་ལྷ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ལ་མེ་ཏོག་ལ་སོགས་པས་མཆོད་དེ། དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། སངས་རྒྱས་རྣམས་
ཀྱིས༑ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་ཞིང་དབང་བསྐུར། དབང་གི་ཆུས་ལུས་ཐམས་ཅད་གང་། སངས་རྒྱས་ཐམས་ཅད་དང་ནུས་པ་མཉམ་པར་བྱས། ཆུ་ལྷག་མ་ཡར་ལུད་པས། རྣམ་པར་སྣང་མཛད་ཀྱིས་དབུར་

༄༅། །བརྒྱན་པར་བསམ་མོ། །དེའི་ཐུགས་ཀར་ཉི་མའི་སྟེང་དུ་ཨཾ་བསྒོམས་པའི་ཁོར་ཡུག་ཏུ་སྔགས་ཀྱི་ཕྲེང་བ་འཁོར་བའི་འོད་ཀྱིས་འཕགས་པ་མཆོད། ཕྲིན་ལས་བཞིས་སེམས་ཅན་གྱི་དོན་བྱས། ཁྱད་པར་དུ་གདུག་པ་ཅན་
རྣམས་ཚར་བཅད་པར་བསམ་ཞིང་སྔགས་བཟླ་སྟེ། ཏདྱ་ཐཱ། ཨོཾ་ཨ་ན་ལེ། ཨ་ན་ལེ། ཁ་ས་མེ། ཁ་ས་མེ། བཻ་ར་བཻ་ར། སཽ་མེ་སཽ་མེ། སརྦ་བུདྡྷ་ཨ་དྷི་ཥྛཱ་ན། ཨ་དྷིཥྛི་ཏེ། སརྦ་ཏ་ཐཱ་ག་ཏ་ཨུཥྞིཥ་སི་ཏཱ་ཏ་པ་ཏྲེ་ཧཱུྃ་ཕཊ། ཧཱུྃ་མ་མ་ཧཱུྃ་ནི་སྭཱ་
ཧཱ༑ ཞེས་ཅི་ནུས་པ་བཟླའོ། །འདི་ལ་བསྙེན་པ་སོང་བ་དང་། ལས་ཀྱི་སྔགས་ནི་གཟུངས་རིང་ཉིད་ཡིན་ཏེ། དེ་ཟློ་བར་འདོད་པས་རང་གི་སྐུའི་ཆ་ནས་འཕྲོས་པའི་མཚོན་ཆ་དུ་མ་ཐོགས་པའི་ཁྲོ་བོ་དང་ཁྲོ་མོའི་ཚོགས་དཔག་ཏུ་མེད་པས་ཕ་རོལ་གྱི་རིག་
66
སྔགས་ཀྱི་ཞགས་པ་བཅད་ནས་སྔགས་སྦྱོར་བ་པོ་དང་། ཟློ་བ་པོ་ཕུར་བུས་བཏབ་པ་དང་མནན་པར་བསམ་ཞིང་། ཨོཾ་སིཏཱ་ཏ་པ་ལ་སོགས་པའྀ་སྔགས་ཅི་ནུས་སུ་བཟླའོ། །བཟླས་པ་ཚར་བ་དང་། ཡེ་ཤེས་པ་མདུན་གྱི་ནམ་མཁར་ཕྱུང་བ་ལ་མཆོད་ཅིང་ཅ
བསྟོད་ནས་བཟོད་པར་གསོལ་ཏེ། བཛྲ་མུས་གཤེགས་སུ་གསོལ་ལ། རང་དམ་ཚིག་པའི་ང་རྒྱལ་གྱིས་གནས་པར་བྱའོ། །བུམ་པའི་ཆོ་ག་བྱེད་པ་ན། པདྨ་འདབ་བརྒྱད་ཀྱི་སྟེང་དུ་བཅའ་ཐབས་གཞན་དང་འདྲ་བར་བྱས་ལ། དེའི་ནང་དུ་བདག་བསྐྱེད་
ལྟར་ཆོ་ག་རྒྱས་པར་བྱས་ཏེ། བཟླས་པ་བྱས་པས་སྐུ་ལས་བདུད་རྩིའི་རྒྱུན་བབས་པར་བསམ། མཆོད་བསྟོད་བཀྲ་ཤིས་ལ་སོགས་པ་བྱས་ཏེ། ལོངས་སྤྱོད་ན། ཡམས་ནད་ལ་སོགས་པ་འདི་ཉིད་ཀྱི་གཞུང་ནས་བཤད་པའི་གནོད་པ་རྣམས་ལས་རྒྱལ་བར་

འགྱུར་རོ། །འདིའི་གཏོར་མ་ནི། དཀར་གཏོར་དང་དམར་གཏོར་གཉིས་བཤམས་ནས་སྔགས་དྲུག་ཕྱག་རྒྱ་དྲུག་གམ། ཨོཾ་ཨཱཿ ཧཱུྃ་གིས་བདུད་རྩིའི་རྒྱ་མཚོའི་བྱིན་གྱིས་བརླབས་ནས། བསྔོ་ཡུལ་རྣམས་མདུན་དུ། རྟགས་པར་འདི་དཔེ་གཅིག་ལས་འབྱུང་ཡང་ཕྱི་མོ་
གཞན་རྣམས་ནས་མ་བྱུང་། བསམས་ལ། བཅོམ་ལྡན་འདས་མ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་བཅས་པ་དང་། འཇིག་རྟེན་པ་དཀར་གསུམ་ལ་དགའ་བ་རྣམས་ལ་དཀར་གཏོར་དང་། ཤ་ཁྲག་ལ་དགའ་བ་རྣམས་ལ་དམར་གཏོར་
འབུལ་བར་བསམ་ཞིང་། སྔགས་རིང་གསུམ་མམ་བདུན་ལ་སོགས་པ་བཟླའོ། །གླེང་གཞི་དང་བཅས་པའི་གཟུངས་རྒྱས་པར་འདོན་པར་འདོད་ན། འདི་ཉིད་ཀྱི་སྐབས་སུ་འདོན་པར་བྱ་སྟེ། བདག་གིས་གཟུངས་བཏོན་པའི་ཚེ་གཏོར་མའི་མགྲོན་བཅོམ་
ལྡན་འདས་མ་འཁོར་དང་བཅས་པ་ཐམས་ཅད་ཀྱི་རྒྱུད་བསྐལ་བས་ཇི་སྐད་བརྗོད་པའི་དོན་བསྒྲབ་པར་བསམ་ཞིང་འདོན་པར་བྱའོ། །མཐར་མཆོད་ཅིང་བསྟོད་ལ་བཟོད་པར་གསོལ་ཏེ་གཤེགས་སུ་གསོལ་ལོ། །ཆོ་ག་རྒྱས་པ་ལས་ཀྱི་ཚོགས་དང་བཅས་པ་
གཞན་དུ་ཤེས་པར་བྱའོ། །རྗེ་བཙུན་བ་རི་ལོ་ཙཱ་བ་ལས་བརྒྱད་པ། རྗེ་ས་སྐྱ་པའི་མན་ངག་གཙུག་ཏོར་གདུགས་དཀར་མོ་ཅན་གྱི་སྒོམ་ཐབས་དང་བཀླག་པའི་ཐབས། ཤིང་ཕག་ཁྲ་ཟླའི་ཚེས་ཉི་ཤུའི་ཉིན་པར་འཕགས་པའི་ཏྲེའི་ས་ཆར་བསྡེབས་པའི་ཡི་གེ་པ་
ནི་ཨ་ཙ་ར་ཞེས་བྱའོ།། ༈ །།ཨོཾ་སྭ་སྟི། དེ་བཞིན་གཤེགས་པའི་གཙུག་ཏོར་ལས། །རབ་སྤྲུལ་ཕྱིར་ཟློག་ཆེན་མོའི་སྐུ། །གཞན་གྱིས་མི་ཐུབ་ལ་བཏུད་ནས། དེ་ཡི་སྒྲུབ་ཐབས་བྲི་བར་བྱ། །སྐྱབས་སེམས་ཚད་མེད་བཞི་སྔོན་དུ་འགྲོ་བས། སྭ་
Aཔ-༥་

༄༅། །བྷཱ་ཝས་སྟོང་པར་སྦྱང་། པད་ཉི་ལ་གནས་པའི་ཧཱུཾ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་སྲུང་བའི་འཁོར་ལོ་ཡངས་ཤིང་རྒྱ་ཆེ་བར་གྱུར་པའི་དབུས་སུ། བགེགས་དང་ལོག་འདྲེན་ཐམས་ཅད་འོག་ཏུ་མནན་པའི་པད་ཉིའི་
གདན་ལ་རང་སེམས་གདུགས་དཀར་པོ་ཨཾ་གྱིས་མཚན་པ་ལས་འོད་འཕྲོས། སེམས་ཅན་གྱི་དོན་བྱས། སངས་རྒྱས་ཐམས་ཅད་ཀྱི་གཙུག་ཏོར་ནས་གདུགས་དཀར་ཅན་གྱི་སྔགས་ཀྱི་ཡིག་འབྲུ་དཔག་ཏུ་མེད་པ་སྤྱན་དྲངས་ཏེ་ཐིམ་པ་ཡོངས་སུ་གྱུར་པ་ལས་
རང་ཉིད་འཕགས་མ་གཞན་གྱིས་མི་ཐུབ་མ་སྐ་མདོག་དཀར་མོ། དབུའི་སྟེང་དུ་གདུགས་དཀར་པོ་གསེར་གྱི་ཡུ་བ་ཅན་དང་བཅས་པ། དབུས་དཀར་གཡས་སྔོ་གཡོན་དམར་བའི་ཞལ་གསུམ་ལ་སྤྱན་གསུམ་གསུམ་དང་ལྡན་པ། ཕྱག་གཡས་གསུམ་ན་
རྡོ་རྗེ་མདའ་ལྕགས་ཀྱུ། གཡོན་གསུམ་ན་སྡིགས་མཛུབ་ཞགས་པ་གཞུ། ལྷག་མ་ཉམས་སྣ་ཚོགས་ཅན་གྱི་དབུ་སྟོང་མངའ་བ། ཕྱག་རྒྱ་མ་ངེས་པ་སྣ་ཚོགས་པས་རྡོ་རྗེ། འཁོར་ལོ། ནོར་བུ། པདྨ། རལ་གྲི། མདའ། ལྕགས་ཀྱུ། གཞུ། ཐོ་
བ༑ ཞགས་པ་ལ་སོགས་པ་མཚོན་ཆ་སྣ་ཚོགས་པ་འཛིན་པའི་ཕྱག་སྟོང་། སྐུ་ལུས་ཀྱི་ཆ་ཐམས་ཅད་དུ་ཁྱབ་པ། རྣམ་འགྱུར་མ་ངེས་པའི་སྤྱན་བྱེ་བ་བརྒྱ་སྟོང་ཅན། མེ་ཕུང་འབར་བའི་དབུས་ན་བཞུགས་པའོ། །ཕོ་ཉ་དང་ཕོ་ཉ་མོ་དང་མཆོད་པའི་སྤྲིན་གྱི་
འོད་ཟེར་འཕྲོ་བ། སངས་རྒྱས་ཀུན་གྱིས་དབང་སྐུར་བ། བྱང་ཆུབ་སེམས་དཔའ་རྣམས་ཀྱིས་རིམ་གྲོ་བྱེད་པ། འཇིག་རྟེན་སྐྱོང་བ་ཐམས་ཅད་ཀྱིས་མཆོད་ཅིང་བསྟོད་ལ་བཀའ་སྒྲུབ་པའི་སྐུ་ཅན་དུ་གྱུར། འབྲིང་དུ་ན་རྩ་བའི་ཞལ་གསུམ་ཕྱག་དྲུག་ཙམ་དུ་f

གསལ་བཏབ་ཀྱང་རུང་། ཤིན་ཏུ་བསྡུ་ན་སྐྱབས་སྦྱིན་དང་གདུགས་དཀར་པོ་ཅན་བསྒོམ། དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཡེ་ཤེས་སེམས་དཔའ་དང་དབང་གི་ལྷ་རྣམས་སྤྱན་དྲངས། བཛྲ་ས་མཱ་ཛཿ ཨཉྙཾ་ལ་སོགས་པས་
མཆོད༑ ཛཿ ཧཱུྃ་བཾ་ཧོཿ དམ་ཡེ་གཉིས་སུ་མེད་པར་ཐིམ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐྱར་དུ་གསོལ། ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷ་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་སྙིང་པོ་ཉིད་
གང་འགྲུབ་བཟླའོ། །མཐར་ཡེ་ཤེས་པ་མདུན་དུ་བཞུགས་པ་ལ། ཨཉྙཾ་ལ་སོགས་པས་མཆོད། ཕྱིར་ཟློག་ཆེན་མོ་རིག་སྔགས་རྒྱལ། །གཞན་གྱིས་མི་ཐུབ་སྟོབས་ཆེན་མ། །གདུགས་དཀར་ཆེན་མོ་སངས་རྒྱས་དང་། །བྱང་ཆུབ་སེམས་དཔའི་
ཚོགས་བཅས་བསྟོད། །ཅེས་བསྟོད། བཟོད་པར་གསོལ་ཞིང་། བཛྲ་མཿ ཞེས་གཤེགས་སུ་གསོལ། འདི་ལ་འཇིག་རྟེན་འདས་པའི་གཏོར་མ་ནི་མི་དགོས་སོ། །བྱེད་པར་སྤྲོ་ན། དཀར་གཏོར་ཨ་ཀཱ་རོས་འབུལ། འཇིག་རྟེན་པའི་གཏོར་མ་གཙང་
མའི་ཟས་སྣ་སྣ་ཚོགས་བཏབ་པའི་དཀར་གཏོར་ཞིག་དང་། ཤ་ཆང་སྒོག་བཙོང་སོགས་སྣ་ཚོགས་ཀྱིས་སྦགས་པའི་དམར་གཏོར་ཞིག་བཤམ། སྔགས་དྲུག ཕྱག་རྒྱ་དྲུག་གི་བྱིན་གྱིས་བརླབ། ཨ་ཀཱ་རོ་ལན་བདུན་བདུན་གྱིས་གཙང་རིགས་རྣམས་
དང་༑ འབྱུང་པོ་རྣམས་ལ་སྦྱིན། དེ་ནས་ཆ་གསུམ་གཏོར་མའང་གཏོང་ངོ་། །ཐུན་མཚམས་སུ་བྲིས་སྐུའི་མདུན་དུ་གཟུངས་མདོ་ཅི་ནུས་སུ་འདོན་པའམ་ཀློག་གོ །འདིའི་རྗེས་གནང་ནི། སྒྲུབ་ཐབས་བརྒྱ་རྩའི་རྗེས་གནང་གི་ཆོ་ག་ཉིད་སྦྱར་བར་

།བྱའོ། །རིག་སྔགས་ཀུན་འདུས་ཕྱིར་ཟློག་པ། །ཕུན་ཚོགས་ཀུན་གྱི་དགའ་སྐྱེད་འདི། །གདུགས་དཀར་སྒྲུབ་ཐབས་རྒྱ་མཚོ་ཡི། །སྙིང་པོར་མཁས་རྣམས་ངེས་ཤེས་བསྐྱེད། །གཙུག་ཏོར་གདུགས་དཀར་གྱི་སྒྲུབ་ཐབས་ཀྱི་༄༅།
ལེའུ་ཚན་ནོ།། ༈ །།གདུགས་དཀར་འདོན་ཐབས་སངས་རྒྱས་རྣལ་འབྱོར་དུ་བྱེད་པའི་མན་ངག་ཐར་ལོའི་ལམ་སྲུང་མ་ཞེས་བྱ་བ་བཞུགས་སོ། །ན་མོ་གུ་རུ་ཝེ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི
སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །གསུམ། རང་དང་བསྲུང་བྱའི་སྤྱི་གཙུག་པད་ཟླའི་སྟེང་། །བླ་མ་མཆོག་དང་དབྱེར་མེད་ལྷག་པའི་ལྷ། །གདུགས་དཀར་
r² 0s
ཅན་མ་ཞལ་གཅིག་ཕྱག་གཉིས་ཀྱི། །གཡས་པ་སྐྱབས་སྦྱིན་གཡོན་པས་གདུགས་འཁོར་ལོ། །རབ་དཀར་རྡོ་རྗེ་རྩེ་ལྔའི་ཏོག་འོད་འཕྲོ། །གསེར་གྱི་ཡུ་བར་བརྟེན་པའི་མཛེས་ཚུལ་ཅན། །རིན་ཆེན་རྒྱན་སྤྲས་རྡོ་རྗེ་སྐྱིལ་ཀྲུང་གིས། །བཞུགས་པའི་སྟེང་གི་
མཁའ་ལ་རིམ་པ་བཞིན། །སྟོན་པ་མཉམ་མེད་ཤཱཀྱ་ཐུབ་པ་ལ། །བརྒྱུད་པའི་བླ་མ་རྣམས་ཀྱིས་ཡོངས་སུ་བསྐོར། །དེ་འོག་ཡི་དམ་རྒྱུད་སྡེ་བཞི་པོའི་ལྷ། །རྒྱལ་བ་རིགས་ལྔའི་རྣམ་པ་དཔལ་གྱིས་མཛེས། །དེ་འོག་སངས་རྒྱས་བྱེ་བ་ཕྲག་བདུན
སོགས༑ །དེ་བཞིན་གཤེགས་པ་སྤྲུལ་སྐུའི་སྤྲིན་ཚོགས་འཁྲིགས། །དེ་འོག་ཉེ་སྲས་བརྒྱད་སོགས་བྱང་སེམས་དང་། །མཐའ་མར་ཉན་རང་གཙོ་མོའི་སྟེང་དུ་བཞུགས། །རང་མདུན་ས་ལ་ལེགས་ལྡན་མཆེད་གསུམ་པོ། །དབུས་སུ་གྲོང་ཁྱེར་གསུམ་

འཇིག་དེའི་གཡས་སུ། །དཀའ་ཐུབ་ཟློག་དང་གཡོན་དུ་སྲེད་མེད་བུ། །བདག་ལ་དགྱེས་ཤིང་སྲུང་བའི་ཚུལ་དུ་འཁོད། །དེ་ཡི་ཕྱི་རོལ་ཕྱོགས་སྐྱོང་རྒྱལ་ཆེན་དང་། །དྲུག་ཅུ་རྩ་བཞིའི་ཕོ་ཉ་མོ་ཚོགས་བསྐོར། དེའི་མཐར་ཟས་སུ་ཟ་བའི་གདོན་བགེགས་
དང་༑ །འབྱུང་པོའི་རིགས་རྣམས་མངོན་སུམ་འཁོད་པར་གྱུར། །ཅེས་བརྗོད་ཅིང་གསལ་གདབ། སྐྱབས་ཡུལ་བཀའ་སྡོད་དང་བཅས་པ་ལ་འདོད་དོན་ཞུ་ཞིང་འབྱུང་པོ་རྣམས་ལ་བཀའ་བསྒོ་བའི་ཚུལ་དུ་གདུགས་དཀར་གྱི་གཟུངས་མདོ་ཚར་གསུམ་I
སོགས་བརྗོད་པས། བཅོམ་ལྡན་འདས་མའི་སྐུ་ལས་འོད་ཟེར་སྣ་ཚོགས་པ་འཕྲོས། བདག་དང་བསྲུང་བྱ་རྣམས་ཀྱིས་མྱོང་བར་ངེས་པའི་ལས་ཉོན་བག་ཆགས་བྱད་བྱུར་རྨི་ལམ་ངན་པ་ཐམས་ཅད་ཕྱིར་བུད་པ་བགེགས་རྣམས་ཀྱིས་ཟོས་པར་
བསམ༑ ཡང་འོད་ཟེར་དེས་བཀའ་སྡོད་རྣམས་བསྐུལ་བས་ཕྲིན་ལས་བསྒྲུབ་པར་ཞལ་གྱིས་བཞེས། བགེགས་དང་འབྱུང་པོ་རྣམས་ཀྱི་བསམ་སྦྱོར་ངན་པ་ཞི་ནས་རང་ལ་གནོད་འཚེ་མི་བྱེད་ཅིང་། མཐུན་རྐྱེན་བསྒྲུབ་པར་ཁས་བླང་། གང་གིས་ཀྱང་ཞི་
བར་མི་ནུས་པའི་བར་དུ་གཅོད་པ་ཐམས་ཅད་དེ་དག་གིས་བླངས་ཏེ་རྡུལ་དུ་བརླག་པར་བསམས་བཟློག་པ་བྱ། མཐར། ཐུབ་དབང་བླ་མར་བཅས་པ་རིགས་ལྔར་ཐིམ། །དེ་ཡང་སངས་རྒྱས་བྱང་སེམས་ཉན་རང་ལ། །རིམ་གྱིས་ཐིམ་ཞུ་བཅོམ་ལྡན་
འདས་མར་བསྡུ། །གཙོ་མོ་འོད་ཞུ་རང་ལ་ཐིམ་པ་ལས། །རང་ལུས་རྡོ་རྗེ་དཀར་པོ་རྩེ་ལྔ་པ། །ལྟེ་བར་སེམས་ཉིད་ཧཱྃ་ཡིག་མཚན་མ་ཅན། །གསལ་བས་གདོན་བགེགས་ཚོགས་རྣམས་སོ་སོར་དེང༌། །སྲུང་མའི་ཚོགས་ཀྱིས་བསྐོར་ནས་བཞུགས་པར་

༄༅། །གྱུར། །ཅེས་བརྗོད་ལ་སྤྱོད་ལམ་གྱིས་གནས་པར་བྱའོ། །དབུས་འགྱུར་ཚལ་དུ་བྷོ་ཊའི་བཙུན་གཅིག་པུར། །གྲགས་པའི་རྔ་གསང་མཐོ་བ་འཇིག་རྟེན་མིག །ཐར་པ་ལོ་ཙཱ་ཉི་མ་རྒྱལ་མཚན་གྱི། །གདམས་པ་ཟབ་མོ་བུ་སྟོན་
ཡབ་སྲས་ལས། །བརྒྱུད་པའི་ཡིད་ཆེས་ལྡན་ནོར་གབ་རྒྱའི་གནད། །སྦ་སྲི་མེད་པར་ཚིགས་སུ་བཅད་བསྡེབས་པའི། །དགེ་བས་འགྲོ་ཀུན་གདུགས་དཀར་ཅན་མ་ཡི། །ཐུགས་རྗེའི་གྲིབ་བསིལ་སྟུག་པོས་བསྲུང་གྱུར་ཅིག །ཅེས་གཙུག་ཏོར་གདུགས་
དཀར་འདོན་ཐབས་སམ་སངས་རྒྱས་རྣལ་འབྱོར་དུ་བྱེད་པའི་མན་ངག་ཐལ་ལོ་ཉི་མ་རྒྱལ་མཚན་ནས་བུ་སྟོན་ཡབ་སྲས་ལ་བརྒྱུད་ནས་བྱུང་བའི་དམིགས་རིམ་ཡི་གེར་བཀོད་པ་འདི་ནི། ཀུན་མཁྱེན་བླ་མ་རིན་པོ་ཆེ་འཇམ་དབྱངས་མཁྱེན་བརྩེའི་དབང་པོའི་
བཀའ་ལུང་པདྨ་རཱ་གའི་ཕྲེང་བ་སྤྱི་བོས་མཆོད་ནས་བཙུན་པ་བློ་གསལ་བསྟན་སྐྱོང་གིས་དཔལ་ཞ་ལུ་རི་ཕུག་ཏུ་བྲིས་པའོ། །ཞལ་དྲོ། །སརྦ་མངྒལཾ།། ༈ །།བཅོམ་ལྡན་འདས་མ་གཙུག་ཏོར་གདུགས་དཀར་མོའི་གཟུངས་མདོའི་མཇུག་ཏུ་ཟློག་
སྒྱུར་བྱ་བའི་ཚུལ་བཞུགས་སོ། །བཅོམ་ལྡན་གདུགས་དཀར་ལྷ་ཚོགས་རྣམས། །མཐུ་སྟོབས་ཐོགས་པ་མི་མངའ་ཞིང་། །ཐུགས་རྗེ་སྨོན་ལམ་མཐུ་བཙན་པས། །བདག་གིས་གསོལ་བ་བཏབ་པ་བཞིན། །སངས་རྒྱས་བསྟན་པ་དར་བ་དང་། །སེམས་
ཅན་ཐམས་ཅད་བདེ་གྱུར་ཅིག །རྒྱུ་སྦྱོར་ཡོན་བདག་འཁོར་བཅས་ཀྱི། །ཆག་ཆེ་ཉམ་ང་བཟློག་ཏུ་གསོལ། །རྨི་ལམ་མཚན་མ་ངན་པ་ཟློག །རྟགས་དང་རྟེན་འབྲེལ་ངན་པ་ཟློག །དགྲ་འདྲེའི་བསམ་སྦྱོར་ངན་པ་ཟློག །ལྟས་ངན་བརྒྱད་ཅུ་རྩ་བཞི་

ཟློག །ཡེ་འདྲོག་སུམ་བརྒྱ་དྲུག་ཅུ་ཟློག །ནད་རིགས་བཞི་བརྒྱ་རྩ་བཞི་ཟློག །བགེགས་རིགས་སྟོང་ཕྲག་བརྒྱད་ཅུ་ཟློག །དུས་མིན་འཆི་བ་རྣམ་བརྒྱད་ཟློག །ཡས་ཀྱི་བདུད་དུ་གཡོས་པ་ཟློག །མས་ཀྱི་སྲི་རུ་ལངས་པ་ཟློག །དཔྲལ་བའི་གཤེད་དུ་
བསྐོས་པ་ཟློག་།ཕ་མེས་དུར་སྲི་ལངས་པ་ཟློག །མི་ལ་ནད་དུ་གཏོང་བ་ཟློག །ཕྱུགས་ལ་གོད་ཁ་བྱེད་པ་ཟློག །གནམ་གྱི་དལ་ཁ་ཐེབས་པ་ཟློག །ས་ཡི་དུག་མདའ་གཡོས་པ་ཟློག །སྨེ་བ་སྤར་ཁ་ངན་པ་ཟློག །སྐེགས་དང་ཕུང་སྲི་ལངས་པ་བཟློག་
ཏུ་གསོལ། །ཞེས་གཙུག་ཏོར་གདུགས་དཀར་ལ་བརྟེན་པའི་ཟློག་པ་གྲུབ་ཆེན་ལས་ཀྱི་རྡོ་རྗེས་མཛད་པའོ། །བདེ་གཤེགས་ཐུགས་རྗེའི་གཙུག་ཏོར་ལས་འཁྲུངས་ཤིང༌། །བདེ་འབྱུང་བསྟན་ལ་གནོད་བྱེད་ཚར་གཅོད་ནས། །བདེ་ལེགས་འབྲས་བུ་ཉེ་བར་
90s
སྩོལ་མཛད་པའི། །བདེ་མཆོག་གདུགས་དཀར་ཅན་གྱི་བཀྲ་ཤིས་ཤོག །སརྦ་དཱ་མངྒལཾ་བྷ་བ་ཏུ།། །།

༄༅། །བཅོམ་ལྡན་འདས་མ་གདུགས་དཀར་ཅན་གྱི་སྒོ་ནས་བྱད་འགྲོལ་བྱ་ཚུལ་གསལ་བའི་སྒྲོན་མེ་བཞུགས་སོ།།

༄༅། ། ཨོཾ་སྭ་སྟི། ཁྱོད་ཞབས་དྲན་པའི་མོད་ལ་བགེགས་དཔུང་ཚོགས། །ཕྱེ་མར་འཐག་མཛད་གཞན་གྱིས་མི་ཐུབ་མར། །གུས་པས་བཏུད་ནས་བྱད་དང་ཉེར་འཚེ་ཀུན། །ཞི་བྱེད་ཆོ་
གའི་ལག་ལེན་བྲི་བར་བྱ། །འདིར་བཅོམ་ལྡན་འདས་མ་གདུགས་དཀར་ཅན་གྱི་སྒོ་ནས་བྱད་དགྲོལ་བྱ་བར་འདོད་པས། རང་གི་གཡས་ཕྱོགས་སུ་སྟེགས་བུའི་སྟེང་དུ་སྟེགས་ཁེབས་སོགས་བཀྲམ་པའི་ཁར་
འབྲུའི་ཚོམ་བུ་བཀོད་པའམ། བུམ་གདན་པདྨ་འདབ་བརྒྱད་ཀྱི་སྟེང་དུ་བུམ་པ་ཁ་རྒྱན་མགུལ་ཆིངས་དཀར་པོའི་ནང་དུ་སུམ་གཉིས་ཆུས་གང་བ་ལ་རྫས་ཉེར་ལྔ་བཏབ་པའི་སྟེང་དུ་དུང་ཆོས་དྲི་བཟང་གི་ཆུས་གང་
བ༑ དེའི་སྟེང་དུ་རྡོ་རྗེ་ལ་མེ་ཏོག་གི་ཕྲེང་བ་བཏགས་ལ་བཞག མདུན་དུ་ཆུ་གཉིས་སྔོན་འགྲོའི་ཉེར་སྤྱོད་དཀར་གཏོར་ཟླུམ་པོ་པད་འདབ་བཞིས་བསྐོར་བ་རྣམས་བཤམ། འོག་ཏུ་བསྒྲུབ་བྱ་ལ་དགོས་པའི་མི་དུ་

༄༅། །ཡོད་ཀྱི་གྲངས་དང་མཉམ་པའི་ཚོན་སྐུད་སྣ་ལྔ་འདོམ་རེ། སླ་ང་ཆུ་ཐུབ་ཀྱི་ནང་དུ་སྐྱེར་པ་སྐམ་པོ་ཕྲ་མོ་གཤགས་པའི་ཧོམ་ཁུང་གྲུ་གསུམ་བརྩིགས་ལ། གཏོར་མ་གསུམ། ཐེབ་ཀྱུ་གསུམ། ཆང་བུ་གསུམ་རྣམས་
དང་༑ རང་གི་མདུན་དུ་རྡོར་དྲིལ། མེ་ཏོག་གི་སྣོད། ཡུངས་ཀརཾ། གུ་གུལ་རྣམས་སྟ་གོན་བྱས་ལ། རང་སྟན་བདེ་བ་ལ་འདུག་ནས་ཐོག་མར་མཆོད་པ་རྣམས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། ཨོཾ་སྭ་བྷཱ་ཝ་ཤུདྡྷ སརྦ་དྷརྨཱ སྭ་བྷཱ་ཝ་ཤུདྡྷེ྅ཧཾ
གིས་སྦྱང་། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་
ཆབ༑ ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨཉྙཾ་ཨཱཿ ཧཱུྃ ཨོཾ་བཛྲ་པཱ་ཏྲཾ་ཨཱཿ ཧཱུྃ། ཨོཾ་བཛྲ་པུཥྤ་ཨཱཿ ཧཱུྃ ཨོཾ་བཛྲ་དྷཱ་པེ་ཨཱཿ ཧཱུྃ། ཨོཾ་བཛྲ་ཨཱ་ལོ་ཀེ་ཨཱཿ ཧཱུཾ། ཨོཾ་བཛྲ་གརྦྷེ་ཨཱཿ 60s
ཧཱུཾ༑ ཨོྃ་བཛྲ་ནཻ་བིདྱཱ་ཨཱཿ ཧཱུྃ། ཨོཾ་བཛྲ་ཤབྡ་ཨཱཿ ཧཱུཾ། ཨོཾ་བཛྲ་དྷརྨཱ་ར་ཎི་ཏ་སོགས་ཀྱི་བྱིན་གྱིས་བརླབ། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་
དུ༑ དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ལན་བདུན་

སོགས་བརྗོད། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། ་དེའི་ཆེད་དུ་འཕགས་མ་གཞན་གྱིས་མི་ཐུབ་མ་བསྒོམ་པར་བགྱིའོ། །ལན་གསུམ། རང་ཉིད་སྐད་ཅིག་གིས་བཅོམ་ལྡན་འདས་མ་གཞན་གྱིས་མི་ཐུབ་
མར་གསལ་བའི་ཐུགས་ཀར་ཟླ་བ་ལ་གནས་པའི་ཨཾ་ཡིག་དཀར་པོ། །དེ་ལས་འོད་ཟེར་འཕྲོས་པས། མདུན་གྱི་ནམ་མཁར་བཅོམ་ལྡན་འདས་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ན་མོ་གུ་རུ་བྷྱོཿ ན་
མཿ ཨཱརྻ་སི་ཏཱ་ཏ་པ་ཏྲེ་ས་པ་རི་ཝཱ་རེ་བྷྱ ཞེས་པས་ཕྱག་བྱ། ཨོཾ་སརྦ་ཏ་ཐཱ་ག་ཨཱརྻ་སི་ཏཱ་ཏ་པ་ཏྲེ་ས་པ་རི་ཝཱ་ར་ཨཉྙཾ་པྲ་ཏཱིཙྪ་སྭཱ་ཧཱ། དེ་བཞིན་དུ་པཱ་ཏྱཾ་ནས། ཤབྡའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སོགས་ལན་
0IS
གསུམ༑ སེམས་ཅན་ཐམས་ཅད་བདེ་བ་དང་ཞེས་སོགས་ཚད་མེད་བཞི་བསྒོམ། སྭ་བྷཱ་ཝས་སྟོང་པར་སྦྱང་། སྟོང་པའི་ངང་ལས་སེང་གེས་བཏེག་པའི་རིན་པོ་ཆེའི་ཁྲི་པདྨ་དང་ཟླ་བའི་སྟེང་དུ་ཡི་གེ་ཨོཾ་དཀར་པོ་ལས་འོད་ཟེར་འཕྲོས། སེམས་ཅན་
ཐམས་ཅད་ཀྱི་བགེགས་དང་བར་ཆད་ཐམས་ཅད་ཚར་བཅད་ཚུར་འདུས་ཡོངས་སུ་གྱུར་པ་ལས་འཁོར་ལོ་དཀར་པོ་ཨོཾ་གྱིས་མཚན་པ་གཅིག་ཏུ་གྱུར། དེ་ལས་འོད་ཟེར་དཔག་ཏུ་མེད་པ་འཕྲོས། འཕགས་པ་མཆོད། གཞལ་དུ་མེད་པའི་སེམས་ཅན་གྱི་
དོན་བྱས། དེ་ཐམས་ཅད་འཕགས་མ་གདུགས་དཀར་ཅན་གྱི་སྐུར་གྱུར། ཁྱད་པར་དུ་འཇིགས་པར་བྱེད་པའི་གདོན་དང་། མདངས་འཕྲོག་པར་བྱེད་པའི་གདོན་དང་། བྱད་དང་། རྦོད་གཏོང་ཐམས་ཅད་ཚར་བཅད་ཚུར་འདུས་ཡོངས་སུ་གྱུར་པ་

༄༅། །ལས། བདག་ཉིད་བཅོམ་ལྡན་འདས་མ་གཙུག་ཏོར་ནས་བྱུང་བའི་གདུགས་དཀར་མོ་ཅན་གཞན་གྱིས་མི་ཐུབ་མ་ཕྱིར་ཟློག་པ་ཆེན་མོ་སྐུ་མདོག་གངས་རིའི་ཕུང་པོ་ལྟར་དཀར་བ། དབུ་སྟོང་མངའ་བ་ཆེན་མོ། རྩ་ཞལ་ཉིས་
བརྒྱ་ཞི་བ་དང་སྙིང་རྗེའི་ཞལ་དཀར་པོ། གཡས་ཞལ་ཉིས་བརྒྱ་སྒེག་པ་དང་དཔའ་བའི་ཞལ་སེར་པོ། རྒྱབ་ཞལ་ཉིས་བརྒྱ་དགོད་པ་དང་དྲག་ཤུལ་ཅན་གྱི་ཞལ་དམར་པོ། གཡོན་ཞལ་ཉིས་བརྒྱ་རྔམ་པ་དང་ཉམས་སྣ་ཚོགས་པའི་ཞལ་ལྗང་གུ། སྟེང་ཞལ་
ཉིས་བརྒྱ་མི་སྡུག་པ་དང་འཇིགས་སུ་རུང་བའི་ཞལ་སྔོན་པོ། ཞལ་རེ་རེ་ལ་ཉམས་སྣ་ཚོགས་པ་དང་ལྡན་པའི་སྤྱན་གསུམ་གསུམ་དང་ལྡན་པ། ཞལ་ལ་ལ་བཞད་པ། ལ་ལ་མཆེ་བ་གཙིགས་པ། ལ་ལ་གདངས་པ། ལ་ལ་ལྗགས་འདྲིལ་ཞིང་ཧ་ཧ་ཞེས་
དྲག་ཏུ་བཞད་པ། སྤྱན་སྟོང་མངའ་བ་ཆེན་མོ། ཕྱག་གཡས་དང་པོས་འཁོར་ལོ་དང་བཅས་པའི་སྐྱབས་སྦྱིན། གཡས་འོག་མ་རྣམས་ན་འཁོར་ལོ་དགུ་བཅུ་གོ་དགུ། རྡོ་རྗེ་བརྒྱ། རིན་པོ་ཆེ་བརྒྱ། པདྨ་བརྒྱ། སྣ་ཚོགས་རྡོ་རྗེ་འབར་བ་བརྒྱ་བསྣམས་
པ༑ གཡོན་གྱི་དང་པོས་མདའ་དང་བཅས་པའི་གདུགས་དཀར་པོ་རིན་པོ་ཆེའི་ཏོག་གིས་སྤྲས་པ་འཛིན་པ། གཡོན་གྱི་འོག་མ་རྣམས་ན་མདའ་གཞུ་དགུ་བཅུ་གོ་དགུ། གཞུ་བརྒྱ། ལྕགས་ཀྱུ་བརྒྱ། · ཞགས་པ་བརྒྱ། རལ་གྲི་འབར་བ་བརྒྱ་འཛིན་
པ༑ ཞབས་གཡས་ལྔ་བརྐྱ་བསྐུམ་ཞིང་། གཡོན་ལྔ་བརྒྱ་བརྐྱངས་པས་འཇིགས་པར་བྱེད་པའི་གདོན་ཐམས་ཅད་དང་། མདངས་འཕྲོག་པར་བྱེད་པའི་གདོན་ཐམས་ཅད་དང་། མ་རུངས་པའི་གདོན་ཐམས་ཅད་མནན་པ། སྐུ་ལ་རིན་པོ་ཆེའི་རྒྱན་སྣ་

ཚོགས་པས་བརྒྱན་པ། ལྷ་རྫས་ཀྱི་གོས་བཟང་པོའི་སྟོད་གཡོགས་དང་། :སྨད་གཡོགས་བསྣམས་པ། སྐུའི་ཆ་ཤས་ཐམས་ཅད་ལ་ཟུར་གྱིས་བལྟ་བ་དང་། རྣམ་པར་བགྲད་པ་དང་། གློག་ལྟར་འགྱུ་བ་ལ་སོགས་པ་སྤྱན་བྱེ་བ་བརྒྱ་སྟོང་ཕྲག་མང་པོས་
མ་རུངས་པ་འཇིགས་ཤིང་འཇིགས་པར་བྱེད་པ། སྤྱི་བོའི་གཙུག་ན་མི་ཕྱེད་འབར་བའི་མཚན་རྟགས་སུ་ཁྲོ་བོའི་རྡོ་རྗེ་སྔོན་པོ་རྩེ་ལྔ་པ་རྭ་གདེངས་པ་མེ་འོད་རབ་ཏུ་འབར་བས་མཚན་པ། འཕགས་པ་ཐམས་ཅད་ལ་མཆོད་པ་དང་། དུཿ ཁ་ཅན་རྣམས་ལ་
སྐྱབས་སྦྱིན་པ་དང་། མ་རུངས་པ་རྣམས་ཟིལ་གྱིས་གནོན་པ་སྟེ། འོད་ཟེར་སྣ་ཚོགས་འཕྲོ་བའི་དབུས་ན་གདུག་པ་ཅན་ཐམས་ཅད་ཚར་གཅོད་པའི་ཚུལ་གྱིས་བཞུགས་པའོ། །དེའི་ཐུགས་ཀར་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་
གཞན་གྱིས་མི་ཐུབ་མ་སྐུ་མདོག་ནག་མོ་ཞལ་གཅིག་ཕྱག་གཉིས་མ་གཡས་རྡོ་རྗེ་འཕྱར་ཞིང༌། གཡོན་ཐུགས་ཀར་སྡིགས་མཛུབ་མཛད་པ། དར་དང་རིན་པོ་ཆེའི་རྒྱན་གྱིས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་ཐུགས་ཀར་
ཏིང་ངེ་འཛིན་སེམས་དཔའ་ཨོཾ་ཡིག་དཀར་པོ་དང་བཅས་པའི་དཔྲལ་བར་ཨཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་སྟོད་དུ་ཨོཾ་དཀར་པོ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བཅོམ་ལྡན་འདས་
མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ གཉིས་སུ་མེད་པར་ཐིམ། སླར་ཡང་རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་

༄༅། །པཉྩ་ཀུ་ལ་ས་པ་རི་ཝཱ་ར་ཨཉྙཾ་ནས། ཤབྡའི་བར་གྱིས་མཆོད། ཨབྷི་ཥི ཉྩ་ཏུམཱཾ་སརྦ་ཏ་ཐཱ་ག་ཏ་ཞེས་གསོལ་བ་བཏབ་པས་དེ་བཞིན་གཤེགས་པ་ཐམས་ཅད་ཀྱིས་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ། ཇི་ལྟར་
བལྟམས་པ་ཙམ་གྱིས་ནི། །ཞེས་པ་ནས་ཤྲཱི་ཡེ་ཧཱུཾ། ཞེས་དབང་བསྐྱར་བས་སྒོ་གསུམ་གྱི་དྲི་མ་དག སྔགས་དང་ཕྱག་རྒྱ་ཏིང་ངེ་འཛིན་ལ་དབང་བར་བྱས། ཆུའི་ལྷག་མ་ཡར་ལུད་པ་ལས་རིགས་ཐམས་ཅད་ཀྱི་བདག་པོ་རྣམ་པར་སྣང་མཛད་ཀྱིས་དབུར་
བརྒྱན༑ ཨོཾ་བཛྲ་པུཥྤཨཱཿ ཧཱུྃ་ནས་ཤབྡའི་བར་གྱིས་མཆོད། བདེ་གཤེགས་ཐུགས་རྗེའི་གཙུག་ཏོར་ལས་འཁྲུངས་ཤིང་། །བདེ་འབྱུང་བསྟན་ལ་གནོད་བྱེད་ཕྱིར་བཟློག་ནས། །བདེ་ལེགས་འབྲས་བུ་ཉེ་བར་སྩོལ་མཛད་པའི། །བདེ་མཆོག་གདུགས་
དཀར་ཅན་ལ་ཕྱག་འཚལ་ལོ། །ཞེས་པས་བསྟོད། རང་གི་ཐུགས་ཀའི་གཞན་གྱིས་མི་ཐུབ་མའི་ཐུགས་ཀར་ཨོཾ་དཀར་པོའི་མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་དོན་བྱས། ལས་བཞིའི་ཕྲིན་ལས་ཐོགས་
མེད་དུ་འགྲུབ་པར་གྱུར། ཅེས་བརྗོད་ཅིང་བསམ། ཤེལ་དང་བོ་དྷི་ཙི་ལ་སོགས་པའི་ཕྲེང་བ་འཛིན་པས། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷེ། བཻ་རེ་བཻ་རེ། བཛྲ་དྷ་ར་ཎི། བྷནྡྷ་བྷནྡྷ་བཛྲ་པཱ་ཎི་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་ཅི་ནུས་བཟླས་

སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད།·དེ་ནས་བུམ་བསྐྱེད་ནི་བུམ་པ་བསང་སྦྱང་། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷཾ་ལས་རིན་པོ་ཆེའི་བུམ་
པ་ཡངས་ཤིང་རྒྱ་ཆེ་བ། ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷའི་གོས་ཀྱིས་མགུལ་བ་བཅིངས་པ། ཨོཾ་ཀལྤ་བྲི་ཀྵ་ཡ་སྭཱ་ཧཱ། དཔག་བསམ་གྱི་ཤིང་གིས་ཁ་བརྒྱན་པ། ཨོཾ་ཏཱསྟེ་ཏཱསྟེ་མ་ཧཱ་ཏཱཔེ་སྭཱ་
ཧཱ༑ ལྷའི་ཆུ་བོ་གངྒཱའི་ཆུས་གང་བ། དེའི་དབུས་སུ་སེང་གེས་བཏེག་པའི་རིན་པོ་ཆེའི་ཁྲི་པདྨ་དང་ཟླ་བའི་སྟེང་དུ་ཡི་གེ་ཨོཾ་དཀར་པོ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་བགེགས་དང་བར་ཆད་ཐམས་ཅད་ཚར་བཅད་ཚུར་འདུས་ཡོངས་སུ་
གྱུར་པ་ལས་འཁོར་ལོ་དཀར་པོ་ཨཾ་གྱིས་མཚན་པ་གཅིག་ཏུ་གྱུར། དེ་ལས་འོད་ཟེར་དཔག་ཏུ་མེད་པ་འཕྲོས། འཕགས་པ་མཆོད། གཞལ་དུ་མེད་པའི་སེམས་ཅན་གྱི་དོན་བྱས། དེ་ཐམས་ཅད་འཕགས་མ་གདུགས་དཀར་ཅན་གྱི་སྐུར་གྱུར། ཁྱད་པར་
དུ་འཇིགས་པར་བྱེད་པའི་གདོན་དང་། མདངས་འཕྲོག་པར་བྱེད་པའི་གདོན་དང་། བྱད་དང༌། རྦོད་གཏོང་ཐམས་ཅད་ཚར་བཅད་ཚུར་འདུས་ཡོངས་སུ་གྱུར་པ་ལས། བཅོམ་ལྡན་འདས་མ་གཙུག་ཏོར་ནས་བྱུང་བའི་གདུགས་དཀར་མོ་ཅན་གཞན་གྱིས་
མི་ཐུབ་མ་ཕྱིར་ཟློག་པ་ཆེན་མོ་སྐུ་མདོག་གངས་རིའི་ཕུང་པོ་ལྟར་དཀར་བ། དབུ་སྟོང་མངའ་བ་ཆེན་མོ། རྩ་ཞལ་ཉིས་བརྒྱ་ཞི་བ་དང་སྙིང་རྗེའི་ཞལ་དཀར་པོ། གཡས་ཞལ་ཉིས་བརྒྱ་སྒེག་པ་དང་དཔའ་བའི་ཞལ་སེར་པོ། རྒྱབ་ཞལ་ཉིས་བརྒྱ་དགོད་པ་

༄༅། །དང་དྲག་ཤུལ་ཅན་གྱི་ཞལ་དམར་པོ། གཡོན་ཞལ་ཉིས་བརྒྱ་རྔམ་པ་དང་ཉམས་སྣ་ཚོགས་པའི་ཞལ་ལྗང་གུ། སྟེང་ཞལ་ཉིས་བརྒྱ་མི་སྡུག་པ་དང་འཇིགས་སུ་རུང་བའི་ཞལ་སྔོན་པོ། ཞལ་རེ་རེ་ལ་ཉམས་སྣ་ཚོགས་པ་དང་
ལྡན་པའི་སྤྱན་གསུམ་གསུམ་དང་ལྡན་པ། ཞལ་ལ་ལ་བཞད་པ། ལ་ལ་མཆེ་བ་གཙིགས་པ། ལ་ལ་གདངས་པ། ལ་ལ་ལྗགས་འདྲིལ་ཞིང་ཧ་ཧ་ཞེས་དྲག་ཏུ་བཞད་པ། སྤྱན་སྟོང་མངའ་བ་ཆེན་མོ། ཕྱག་གཡས་དང་པོས་འཁོར་ལོ་དང་བཅས་པའི
སྐྱབས་སྦྱིན། གཡས་འོག་མ་རྣམས་ན་འཁོར་ལོ་དགུ་བཅུ་གོ་དགུ། རྡོ་རྗེ་བརྒྱ། རིན་པོ་ཆེ་བརྒྱ། པདྨ་བརྒྱ། སྣ་ཚོགས་རྡོ་རྗེ་འབར་བ་བརྒྱ་བསྣམས་པ། གཡོན་གྱི་དང་པོས་མདའ་དང་བཅས་པའི་གདུགས་དཀར་པོ་རིན་པོ་ཆེའི་ཏོག་གིས་སྤྲས་པ་
rP
འཛིན་པ། གཡོན་གྱི་འོག་མ་རྣམས་ན་མདའ་གཞུ་དགུ་བཅུ་གོ་དགུ། གཞུ་བརྒྱ། ལྕགས་ཀྱུ་བརྒྱ། ཞགས་པ་བརྒྱ། རལ་གྲི་འབར་བ་བརྒྱ་འཛིན་པ། ཞབས་གཡས་ལྔ་བརྒྱ་བསྐུམ་ཞིང་། གཡོན་ལྔ་བརྒྱ་བརྐྱངས་པས་འཇིགས་པར་བྱེད་པའི་གདོན་
ཐམས་ཅད་དང་། མདངས་འཕྲོག་པར་བྱེད་པའི་གདོན་ཐམས་ཅད་དང་། མ་རུངས་པའི་གདོན་ཐམས་ཅད་མནན་པ། སྐུ་ལ་རིན་པོ་ཆེའི་རྒྱན་སྣ་ཚོགས་པས་བརྒྱན་པ། ལྷ་རྫས་ཀྱི་གོས་བཟང་པོའི་སྟོད་གཡོགས་དང་། སྨད་གཡོགས་བསྣམས་
པ༑ སྐུའི་ཆ་ཤས་ཐམས་ཅད་ལ་ཟུར་གྱིས་བལྟ་བ་དང་། རྣམ་པར་བགྲད་པ་དང་། གློག་ལྟར་འགྱུ་བ་ལ་སོགས་པ་སྤྱན་བྱེ་བ་བརྒྱ་སྟོང་ཕྲག་མང་པོས་མ་རུངས་པ་འཇིགས་ཤིང་འཇིགས་པར་བྱེད་པ། སྤྱི་བོའི་གཙུག་ན་མི་ཕྱེད་འབར་བའི་མཚན་རྟགས་

སུ་ཁྲོ་བོའི་རྡོ་རྗེ་སྔོན་པོ་རྩེ་ལྔ་པ་རྭ་གདེངས་པ་མེ་འོད་རབ་ཏུ་འབར་བས་མཚན་པ། འཕགས་པ་ཐམས་ཅད་ལ་མཆོད་པ་དང་། དུཿ ཁ་ཅན་རྣམས་ལ་སྐྱབས་སྦྱིན་པ་དང་། མ་རུངས་པ་རྣམས་ཟིལ་གྱིས་གནོན་པ་སྟེ། འོད་ཟེར་སྣ་ཚོགས་འཕྲོ་བའི་དབུས་
ན་གདུག་པ་ཅན་ཐམས་ཅད་ཚར་གཅོད་པའི་ཚུལ་གྱིས་བཞུགས་པའོ། །དེའི་ཐུགས་ཀར་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་གཞན་གྱིས་མི་ཐུབ་མ་སྐ་མདོག་ནག་མོ་ཞལ་གཅིག་ཕྱག་གཉིས་མ་གཡས་རྡོ་རྗེ་འཕྱར་ཞིང་། གཡོན་
ཐུགས་ཀར་སྡིགས་མཛུབ་མཛད་པ། དར་དང་རིན་པོ་ཆེའི་རྒྱན་གྱིས་བརྒྱན་པ། ཡེ་ཤེས་ཀྱི་མེ་འབར་བའི་དབུ་ན་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་ཨོཾ་ཡིག་དཀར་པོ་དང་བཅས་པའི་དཔྲལ་བར་ཨོཾ་དཀར་པོ། མགྲིན་པར་ཨཱཿ
དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་སྟོད་དུ་ཨཾ་དཀར་པོ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བཅོམ་ལྡན་འདས་མ་ལ་སངས་རྒྱས་དང་བྱ་ཆུབ་སེམས་དཔའི་ཚོགས་ཀྱིས་བསྐོར་བ་ཨཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ
གཉིས་སུ་མེད་པར་ཐིམ། སླར་ཡང་རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་པཉྩ་ཀུ་ལ་ས་པ་རི་ཝཱ་ར་ཨཉྙཾ་ནས། ཤབྡའི་བར་གྱིས་མཆོད། དེ་བཞིན་གཤེགས་པ་ཐམས་ཅད་ཀྱིས་འདི་
ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས་དེ་བཞིན་གཤེགས་པ་ཐམས་ཅད་ཀྱིས་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ། ཇི་ལྟར་བལྟམས་པ་ཙམ་གྱིས་ནི། ཞེས་པ་ནས་ཤྲཱི་ཡེ་ཧཱུཾ། ཞེས་དབང་བསྐུར་བས་སྒོ་

།གསུམ་གྱི་དྲི་མ་དག སྔགས་དང་ཕྱག་རྒྱ་ཏིང་ངེ་འཛིན་ལ་དབང་བར་བྱས། ཆུའི་ལྷག་མ་ཡར་ལུད་པ་ལས་རིགས་ཐམས་ཅད་ཀྱི་བདག་པོ་རྣམ་པར་སྣང་མཛད་ཀྱིས་དབུར་བརྒྱན། དེ་ནས་ཨོཾ་ཨཱརྻ་སི་ཏཱ་ཏ་བ་ཏྲེ་ས་པ་རི་ཝཱ་༄༅།
ར་ཨཉྙཾ་པྲ་ཏཱིཙྪ་སྭཱ་ཧཱ། དེ་བཞིན་དུ། པཱ་ཏྱཾ་ནས་ཤབྡའི་བར་འདོན་པ་བསྒྱུར་བས་མཆོད། བདེ་གཤེགས་ཐུགས་རྗེའི་གཙུག་ཏོར་ལས་འཁྲུངས་ཤིང་། །བདེ་འབྱུང་བསྟན་ལ་གནོད་བྱེད་ཕྱིར་བཟློག་ནས། །བདེ་ལེགས་འབྲས་བུ་ཉེ་བར་སྩོལ་མཛད་
པའི༑ །བདེ་མཆོག་གདུགས་དཀར་ཅན་ལ་ཕྱག་འཚལ་ལོ། །ཞེས་པས་བསྟོད། རང་གི་སྙིང་ག་ནས་སྔགས་ཀྱི་ཕྲེང་བ་གཟུངས་ཐག་ལ་བརྟེན་ཏེ་སོང་བས་བུམ་ནང་གི་ལྷའི་ཐུགས་རྒྱུད་བསྐུལ། དེའི་བ་སྤུའི་བུ་ག་ནས་བདུད་རྩིའི་རྒྱུན་བབས་པས་བུམ་
པ་གང་བར་གྱུར། ཅེས་བརྗོད་ལ་བཟླས་པ་ཅི་འགྲུབ་བྱ། གོང་ལྟར་མཆོད་ཅིང་བསྟོད། ཨོཾ་ཨཱཿ ཧཱུྃ། མཆོད་ཡོན་ཕུལ་བས་བུམ་ནང་གི་ཡེ་ཤེས་པ་གཤེགས། དམ་ཚིག་པ་འོད་དུ་ཞུ་བ་ལས་བྱུང་བའི་བུམ་པའི་ཆུ་ནུས་པ་དང་ལྡན་པར་གྱུར། ཡིག་
བརྒྱ་ལན་གསུམ་གྱིས་ལྷག་ཆད་ཁ་བསྐང་། དེ་ནས་གཏོར་མ་ཆུ་གཙང་གིས་སྦྱང་། ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བར་གཏོར་མ་ཁ་དོག་དྲི་རོ་ནུས་པ་ཕུན་
སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ༀ་ཨཱཿ ཧཱུྃཧཱུཾ་ལན་གསུམ་གྱིས་བྱིན་གྱིས་བརླབ། རང་གི་སྙིང་ག་ནས་འོད་ཟེར་འཕྲོས་པས་བཅོམ་ལྡན་འདས་མ་གདུགས་དཀར་ཅན་གྱི་ལྷ་ཚོགས་འཁོར་དང་བཅས་པ་ཨོཾ་བཛྲ་ས་མཱ་ཛཿ ས་སྤྱན་

དྲང་༑ པདྨ་ཀ་མ་ལཱ་ཡ་སྟཱཾ་གྱིས་གདན་ཕུལ། ཨོཾ་ཨཱརྻ་སཱི་ཏཱ་ཏ་པ་ཏྲེ་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་གྱིས་གཏོར་མ་ཕུལ། བུམ་བསྐྱེད་ལྟར་མཆོད་ཅིང་བསྟོད། བཅོམ་ལྡན་འདས་མའི་ལྷ་ཚོགས་རྣམས། །མཆོད་སྦྱིན་གཏོར་མ་འདི་
བཞེས་ལ། །ཞེས་པ་ནས། ཡིད་ལ་འདོད་པ་ཀུན་འགྲུབ་ཤོག་གི་བར་དང་། བཅོམ་ལྡན་འདས་མ་འཁོར་དང་བཅས་པ་རྣམས་ཀྱིས་བདག་ཅག་འཁོར་དང་བཅས་པའི་འགལ་རྐྱེན་བར་ཆད་ཐམས་ཅད་ཞི་བ་དང་། མཐུན་རྐྱེན་ཐམས་ཅད་ཡིད་བཞིན་དུ་
འགྲུབ་པར་མཛད་དུ་གསོལ། ཞེས་གསོལ་བ་བཏབ། བཛྲ་མུ ཡེ་ཤེས་པ་རང་བཞིན་གྱི་གནས་སུ་གཤེགས་པར་བསམ་པ་རྣམས་སློབ་དཔོན་གྱི་བྱ་བའོ། །དེ་ནས་སྦྱིན་བདག་སོགས་མདུན་དུ་བོས་ལ་སྔར་གྱི་ཚོན་སྐུད་ལ་ལག་ལེན་ལྟར་མདུད་པ་བཏབ་
པ་བསྒྲུབ་བྱའི་སྐེ་ལ་བསྐོན། དེ་ནས་ལག་པ་གཉིས་དང་རྐང་པ་གཉིས་ཀྱི་སྲིན་ལག་ལའང་བསྐོན། སྦྱོང་ཆས་མདུན་དུ་བཤམས་པ་ཆུས་བྲན་ལ། ན་མཿསརྦ་ཏ་ཐཱ་ག་ཏེ་བྷྱོཿ་བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུཏྤ་ཏེ་སྥ་ར་ཎ་ཨཾ་མཾ་ག་ག་ན་ཁཾ་གྲྀཥྞ་ཨཾ་དཾ་བ་ལིཾ་ཏ་
སྭཱ་ཧཱ། ཞེས་གཏོར་མ་ལན་གསུམ་གྱིས་བསྐོར་བ་ཞི་བས་སྦྱོང་བ་དང་། ཏིང་ལོ་ཆང་བུ་དང་བཅས་པས་བསྐོར་བ་དང་བསྟུན། སུམྦྷ་ལན་གསུམ་གྱིས་ཞི་དྲག་ཕྱེད་མས་སྦྱོང་བ་དང་། དེང་འདིར་རྡོ་རྗེ་སློབ་མའམ་སྦྱིན་པའི་བདག་པོ་འདི་རྣམས་གྱི་ལུས་
ངག་ཡིད་གསུམ་ལ་གནོད་པར་བྱེད་པའི་གདོན་བགེགས་ལོག་པར་འདྲེན་པའི་ཚོགས་ཐམས་ཅད་གཏོར་མ་ལམ་རྔན། ཏིང་ལོ་ལམ་སྒྲོན། ཆངས་བུ་ལམ་བརྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་གནས་པར་གཞན་དུ་སོངས་ཤིག བདག་ཉིད་

༄༅། །ལྷ་མོར་གསལ་བའི་ཐུགས་ཀ་ནས་འོད་ཟེར་འཕྲོས་པས་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པ་ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་བཛྲ་ས་མཱ་ཛཿ ཧཱུཾ། ཡེ་ཤེས་བསྐལ་པ་མེ་ལྟར་འབར་བའི་འོད། །མ་རིག་འདོད་པའི་མུན་
ཁམས་ཐམས་ཅད་སྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་
བའི་སླད་དུ་སྤྱན་འདྲེན་ན། །འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། ། ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨེ་ཧྱ་ཧིས་སྤྱན་དྲངས། ཨོཾ་པདྨ་ཀ་མ་ལཱ་ཡ་སཾ་གྱིས་གདན་དབུལ། ཨོྃ་བཛྲ་ཨཉྙཾ། པཱཏྱཾ། པུཥྤ། དྷཱུ་པེ། ཨཱ་ལོ་གེ གརྦྷེ། ནཻ་
ཝི་དྱ། ཤབྡ་ཨཱཿ ཧཱུྃགིས་མཆོད། ཧཱུཾ། ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤང་ཞིང་། །ཐབས་ལ་མཁས་པས་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་བསྟོད། །ཡེ་ཤེས་64
ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་བསྟོད། །ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་ཆ་སྣ་
ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱན་གྱིས་བརྒྱན་ལ་ཕྱག་འཚལ་བསྟོད། །བསྐལ་པ་མེ་ལྟར་འབར་བའི་ཀློང་དཀྱིལ་ན། །དཔའ་བོ་སྟངས་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་

འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་བསྟོད། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་བཞིན་སྒྲོགས།
ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུཾ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་བསྟོད།
དྲིལ་བུ་འཛིན་ཅིང་ཧཱུཾ་མཛད་ཀྱི་ཕྱག་རྒྱ་བཅས་ལ། རྗེ་བཙུན་རྩ་བ་དང་བརྒྱད་པར་བཅས་པའི་དཔལ་ལྡན་བླ་མ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་
0cs
དང་༑ ཁྱད་པར་དུའང་བཅོམ་ལྡན་འདས་མ་གདུགས་དཀར་མོ་ཅན་གྱི་ལྷ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེ་བར་གཤེགས་པ་བཅུ། གདུང་བདུན། ལེགས་ལྡན་མཆེད་གསུམ་འཁོར་དང་བཅས་པའི་བཀའ་བདེན་པ་
དང་༑ བདེན་པ་ཆེན་པོའི་བྱིན་གྱི་རླབས་ཀྱིས་དེང་འདིར་རྡོ་རྗེའི་སློབ་མའམ་སྦྱིན་པའི་བདག་པོ་འདི་རྣམས་ཀྱི་ལུས་ངག་ཡིད་གསུམ་ལ་གནོད་པར་བྱེད་པའི་གདོན་བགེགས་ཀྱི་རིགས་གང་ཡིན་པ་དེ་དག་ཐམས་ཅད་ལ་རྒྱུད་སྡེ་དང་མཐུན་པའི་སྦྱོང་བ་རྣམ
པར་དག་པ་བྱས་ཟིན་པས་དེས་མགུ་བར་གྱིས་ལ་སའི་ཕྱོགས་འདིར་མ་གནས་པར་གཞན་དུ་སོངས་ཤིག གང་དག་མི་འགྲོ་བ་དེ་དག་ཐམས་ཅད་ལ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་

༄༅། །བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱོད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་རོ། །སུམྦྷ་དྲག་ཏུ་བཟླས་པ་ལན་གསུམ་གྱིས་དྲག་པོས་སྦྱོང་བའོ། །དེ་ནས་བྱད་འགྲོ་ལ་བྱ་བའི་སླད་དུ་དམིགས་པ་འདི་
བཞིན་མཛོད། ཁྱེད་རང་རྣམས་ཀྱི་ལུས་ལ་བཅིངས་པའི་ཞགས་པ་དེ་ཉིད་ལུས་ངག་ཡིད་གསུམ་ལ་གནོད་པར་བྱེད་པའི་བྱད་ཁ་རྦོད་གཏོང་མནན་གཏད་གཟིར་གསུམ་ལ་སོགས་པ་མི་མཐུན་པའི་ཕྱོགས་ཐམས་ཅད་འདུས་པའི་ངོ་བོ་ཞགས་པ་ནག་པོ་རེ་རེར་
གྱུར་པའི་མོས་པ་མཛོད། སློབ་དཔོན་བཅོམ་ལྡན་འདས་མར་གསལ་བའི་ཐུགས་ཀ་ནས་འོད་ཟེར་འཕྲོས་པས་འོད་ཟེར་གྱི་སྣ་ལ་ཁྲོ་བོ་འདོད་པའི་རྒྱལ་པོ་ལྕགས་ཀྱུ་དང་ཞགས་པ་ཐོགས་པ་དཔག་ཏུ་མེད་པ་འཕྲོས་པས་ནད་གདོན་སྡིག་སྒྲིབ་བྱད་ཁ་རྦོད་གཏོང་
མནན་གཏད་གཟིར་གསུམ་ལ་སོགས་པ་ཐམས་ཅད་ཀྱི་སྙིང་ག་ནས་ལྕགས་ཀྱུས་བཟུང་། མགྲིན་པ་ནས་ཞགས་པས་བཅིངས། ཡན་ལག་ལྕགས་སྒྲོག་གིས་བསྡམས། ཁྱེད་རང་རྣམས་ཀྱི་ལུས་ལ་བཅིངས་པའི་ཞགས་པ་ནག་པོ་དེ་ཉིད་ལ་སིབ་སིབ་ཐིམ་
པའི་མོས་པ་མཛོད། རྡོར་དྲིལ་དང་བཅས་ཧཱུཾ་མཛད་ཀྱི་ཕྱག་རྒྱ་བཅས་ལ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། . སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་
འདུན་གྱི་བཀའ་བདེན་པ་དང་། ཁྱད་པར་དུའང་བཅོམ་ལྡན་འདས་མ་གདུགས་དཀར་མོ་ཅན་གྱི་ལྷ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེ་བར་གཤེགས་པ་བཅུ། གདུང་བདུན། ལེགས་ལྡན་མཆེད་གསུམ་འཁོར་དང་བཅས་

པའི་བཀའ་བདེན་པ་དང་། བདེན་པ་ཆེན་པོའི་བྱིན་གྱིས་རླབས་ཀྱིས་དེང་འདིར་རྡོ་རྗེ་སློབ་མའམ་སྦྱིན་པའི་བདག་པོ་འདི་རྣམས་ལ་གནོད་པར་བྱེད་པའི་ནད་གདོན་སྡིག་སྒྲིབ་བྱད་ཁ་རྦོད་གཏོང་མནན་གཏད་གཟིར་གསུམ་ལ་སོགས་པ་མི་མཐུན་པའི་ཕྱོགས་
ཐམས་ཅད་ལུས་ལ་བཅིངས་པའི་ཞགས་པ་ནག་པོ་འདི་ཉིད་ལ་སིབ་སིབ་ཐིམ་པར་གྱུར་ཅིག ཨོྃ་བཛྲ་ཨཾ་ཀུ་ཤ་ཛཿ ཨོྃ་བཛྲ་པཱ་ཤ་ཧཱུྃ། ཨོཾ་བཛྲ་སྥོ་ཊ་བཾ། ཨོྃ་བཛྲ་གྷཎྜེ་ཧོཿ༔ ལན་གསུམ། ཁྱེད་རང་རྣམས་ཀྱི་ལུས་ལ་བཅིངས་པའི་ཞགས་པ་ནག་པོ་
དེ་ཉིད་ནད་གདོན་སྡིག་སྒྲིབ་བར་ཆད་ཐམས་ཅད་འདུས་པའི་ངོ་བོར་གྱུར་པའི་མོས་པ་མཛོད། སླར་ཡང་སློབ་དཔོན་བཅོམ་ལྡན་འདས་མར་གསལ་བའི་ཐུགས་ཀ་ནས་འོད་ཟེར་འཕྲོས་པས་ཁྱེད་རང་རྣམས་ཀྱི་ལུས་ཀྱི་ནང་ནས་མར་སོང་བས། ལུས་ཀྱི་ནང་
ན་གནས་པའི་བར་ཆད་ཐམས་ཅད་ཀྱང་ཕྱིར་དྲངས་ནས་སོ་སོའི་ལུས་ལ་བཅིངས་པའི་ཞགས་པ་ནག་པོ་དེ་ཉིད་ལ་ཐིམ་པར་གྱུར། དེ་ལྟ་བུའི་ཞགས་པ་སློབ་དཔོན་བཅོམ་ལྡན་འདས་མར་གསལ་བས་མེ་དང་ཆུར་ངར་བླུད་མའི་རལ་གྲིས་དུམ་བུར་གཏུབས་
པས་གནོད་བྱེད་གདོན་བགེགས་བྱད་ཕུར་རྦོད་གཏོང་ཐམས་ཅད་ཚར་གཅོད་པའི་མོས་པ་མཛོད་བྱས་ལ་རལ་གྲི་མེ་དང་ཆུས་ངར་བླད་པས་ལག་ལེན་ལྟར་གཅད་ཅིང་། ངག་ཏུ། རྡོ་རྗེ་སློབ་མ་འདི་རྣམས་ཀྱི་ལུས་ངག་ཡིད་གསུམ་ལ་གནོད་པར་བྱེད་པའི་
གདོན་བགེགས་ཐམས་ཅད་དང་། མི་དང་མི་མ་ཡིན་པས་བྱས་པའི་རིགས་སྔགས་ཐམས་ཅད་གཅད་དོ། །ཀུན་ཏུ་རྒྱུས་བྱས་པའི་རིག་སྔགས་ཐམས་ཅད་གཅད་དོ། །མཁའ་འགྲོ་དང་མཁའ་འགྲོ་མས་བྱས་པའི་རིག་སྔགས་ཐམས་ཅད་གཅད་དོ།

༄༅། །ཚངས་པས་བྱས་པའི་རིགས་སྔགས་ཐམས་ཅད་གཅད་དོ། །དབང་ཕྱུག་ཆེན་པོས་བྱས་པའི་རིག་སྔགས་ཐམས་ཅད་གཅད་དོ། །སྲིད་མེད་ཀྱི་བུས་བྱས་པའི་རིག་སྔགས་ཐམས་ཅད་དོ། །ནམ་མཁའ་ལྡིང་དང་ལྷ་ཆེན་པོ་དང་
ནག་པོ་ཆེན་པོས་བྱས་པའི་རིག་སྔགས་ཐམས་ཅད་གཅད་དོ། །མ་མོའི་ཚོགས་ཀྱིས་བྱས་པའི་རིག་སྔགས་ཐམས་ཅད་གཅད་དོ། །མིའི་ཐོད་པ་ཅན་གྱིས་བྱས་པའི་རིག་སྔགས་ཐམས་ཅད་གཅད་དོ། །སྲུང་བར་བྱེད་པ་དང་སྦྲང་རྩིར་བྱེད་པ་དང་དོན་ཀུན་
གྲུབ་པས་བྱས་པའི་རིག་སྔགས་ཐམས་ཅད་གཅད་དོ། །སྲིང་མོ་བཞིས་བྱས་པའི་རིག་སྔགས་ཐམས་ཅད་གཅད་དོ། །བྷྱཿངྒི་རི་ཊི་དང་དགའ་བྱེད་དབང་ཕྱུག་དང་ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་ཐམས་ཅད་གཅད་དོ། །དགེ
སྦྱོང་གཅེར་བུས་བྱས་པའི་རིག་སྔགས་ཐམས་ཅད་གཅད་དོ། །དགེ་སྦྱོང་མགོ་རེག་གིས་བྱས་པའི་རིག་སྔགས་ཐམས་ཅད་གཅད་དོ། །དགྲ་བཅོམ་པས་བྱས་པའི་རིག་སྔགས་ཐམས་ཅད་གཅད་དོ། །འདོད་ཆགས་དང་བྲལ་བས་བྱས་པའི་རིག་སྔགས་
ཐམས་ཅད་གཅད་དོ། །འཇིག་རྟེན་དབང་ཕྱུག་འཁོར་དང་བཅས་པས་བྱས་པའི་རིག་སྔགས་ཐམས་ཅད་གཅད་དོ། །ལག་ན་རྡོ་རྗེ་འཁོར་དང་བཅས་པས་བྱས་པའི་རིག་སྔགས་ཐམས་ཅད་གཅད་དོ། །ཕོ་ཉ་དང་ཕོ་ཉ་མོས་བྱས་པའི་རིག་སྔགས་ཐམས་ཅད་
གཅད་དོ། །དྲང་སྲོང་གི་ཚོགས་ཀྱིས་བྱས་པའི་རིག་སྔགས་ཐམས་ཅད་གཅད་དོ། །ལྷའི་ཚོགས་ཐམས་ཅད་ཀྱིས་བྱས་པའི་རིག་སྔགས་ཐམས་ཅད་གཅད་དོ། །མི་ཕན་པར་འདོད་པས་བྱས་པའི་རིག་སྔགས་ཐམས་ཅད་གཅད་དོ། །ཞེས་དུམ་བུར་

གཏུབ༑ དེ་ནས་སྤྲོ་ན་ཤོག་བུར་ལིང་གཟུགས་དོད་པར་བྲིས་པ་མདུན་དུ་བཞག རྗེ་བཙུན་རྩ་བ་དང་བརྒྱད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། ་སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་
དང་༑ དགེ་འདུན་གྱི་བཀའ་བདེན་པ་དང་། ཁྱད་པར་དུའང་བཅོམ་ལྡན་འདས་མ་གདུགས་དཀར་མོ་ཅན་གྱི་ལྷ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེ་བར་གཤེགས་པ་བཅུ། གདུང་བདུན། ལེགས་ལྡན་མཆེད་གསུམ་
འཁོར་དང་བཅས་པའི་བཀའ་བདེན་པ་དང་། བདེན་པ་ཆེན་པོའི་བྱིན་རླབས་ཀྱིས་རྡོ་རྗེ་སློབ་མ་འདི་རྣམས་ཀྱི་ལུས་ངག་ཡིད་གསུམ་ལ་གནོད་པར་བྱེད་པའི་བྱད་ཁ་རྦོད་གཏོང་དང་བཅས་པ་ཐམས་ཅད་མཚན་མ་རྫས་ཀྱི་ལིངྒ་འདི་ལ་ཁུག་ཅིག ཛཿ ཧཱྃབཾ་
ཧོཿ ལན་གསུམ། ཕུར་བུ་གཞན་གྱིས་མི་ཐུབ་མ་སྐུ་མདོག་ནག་མོ་ཞལ་གཅིག་ཕྱག་གཉིས་མ། གཡས་རྡོ་རྗེ་འཕྱར་ཞིང་། གཡོན་ཐུགས་ཀར་སྡིགས་མཛུབ་མཛད་པ། དར་དང་རིན་པོ་ཆེའི་རྒྱན་གྱིས་བརྒྱན་པ་ཡེ་ཤེས་ཀྱི་མེ་འབར་བའི་དབུས་ན་
བཞུགས་པའི་སྐུར་གྱུར་པར་བསམ། དེ་ལྟ་བུའི་ཕུར་བུ་ལག་པས་བསྒྲིལ་ལ་ལིངྒར་གདབ་ཅིང་། རྡོ་རྗེ་སློབ་མ་འདི་རྣམས་ཀྱི་ལུས་ངག་ཡིད་གསུམ་ལ་གནོད་པར་བྱེད་པའི་གདོན་བགེགས་ཐམས་ཅད་དང་མི་དང་མི་མ་ཡིན་པ་ཐམས་ཅད་ཀྱིས་བྱས་པའི་
རིག་སྔགས་ཐམས་ཅད་གཅད་དོ། །ཕུར་བུས་གདབ་བོ། །ཐོ་བས་བརྡུང་ངོ་། །ཕྱག་རྒྱས་མནན་ནོ། །དེ་བཞིན་དུ། ཀུན་ཏུ་རྒྱུས་བྱས་པའི་སོགས་ནས། མི་ཕན་པར་འདོད་པས་བྱས་པའི་བར་རེ་རེ་བཞིན་གྱི་མཐར། རིག་སྔགས་ཐམས་ཅད་གཅད་

༄༅། །དོ། །ཕུར་བུས་གདབ་བོ། །ཐོ་བས་བརྡུང་ངོ༌། །ཕྱག་རྒྱས་མནན་ནོ། །ཞེས་སྦྱར། དེ་ནས་གོང་གི་ཚོན་སྐུད་ཀྱི་དུམ་བུ་དང་ལིང་རོ་ཡོད་ན་དེ་དང་བཅས་མདུན་དུ་བཤམ། སྔར་གྱི་སླ་ངའི་ཧོམ་ལ་མེ་སྦར། བུམ་ཆུ་
གཏོར༑ ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཞི་བའི་ཐབ་ཁུང་དཀར་པོ་ཟླུམ་པོ་རྒྱ་ཚད་ཡོངས་སུ་མ་ཆད་པ། ནང་ལྷ་རྫས་ཀྱི་བུད་ཤིང་གིས་གང་བ་ཡེ་ཤེས་ཀྱི་མེ་འབར་བ་དང་བཅས་པ། དེའི་དབུས་སུ་སེང་གེས་བཏེག་པའི་
རིན་པོ་ཆེའི་ཁྲི་དང་པདྨ་དང་ཟླ་བའི་གདན་གྱི་སྟེང་དུ་ཞེས་པ་ནས་རྣམ་པར་སྣང་མཛད་ཀྱིས་དབུར་བརྒྱན་ཅེས་པའི་བར་གྱིས་ལྷ་བསྐྱེད་པ་དང་། མཆོད་བསྟོད་བཅས་བུམ་བསྐྱེད་ལྟར་བྱ།་བཅོམ་ལྡན་འདས་མའི་སྐུ་ལས་ཡེ་ཤེས་ཀྱི་མེ་རབ་ཏུ་འབར་བས་
བསྒྲབ་བྱའི་ནད་གདོན་སྡིག་སྒྲིབ་འགལ་རྐྱེན་བར་ཆད་བྱད་ཁ་རྦོད་གཏོང་ཐམས་ཅད་ལྷག་མེད་དུ་བསྲེགས་པར་གྱུར་ཅེས་བརྗོད་ཅིང་བསམས་ལ། སྤོས་དང་མེ་ཏོག་ཡུངས་ཀར་དང་བཅས་པ་དང་། ཚོན་སྐུད་ལིངྒ་དང་བཅས་པ་བསྒྲུབ་བྱ་ལ་བསྐོར་
ཞིང་༑ ༀཨ་སི་ཏཱ་ན་ལཱརྐ་པྲ་བྷཱ་སྤུ་ཊ་པི་ཀ་སི་ཏཱ་ཏ་པ་ཏྲེ། ༀ་ཛཱ་ལ་ཛཱ་ལ། ཁཱ་ད་ཁཱ་ད། ཧ་ན་ཧ་ན། ད་ཧ་ད་ཧ། དྷ་ར་དྷ་ར། བི་དྷ་ར་བི་དྷ་ར། ཙྪིནྡྷ་ཙྪིནྡྷ། བྷིནྡྷ་བྷིནྡྲ་ཧཱུྃ་ཧཱུྃ་ཕཊ་སྭཱ་ཧཱ། ཧེ་ཧེ་ཕཊ། ཧོ་ཧོ་ཕཊ། ཨ་མོ་གྷ་ཡ་ཕཊ། ཨ་པྲ་ཏི་ཧ་
ཏཱ་ཡ་ཕཊ། : བ་ར་དྲཱ་ཡ་ཕཊ། བ་ར་པྲ་དཱ་ཡ་ཕཊ། པྲ་ཏྱཾ་གི་རཱ་ཡེ་ཕཊ།བཀྲུ་བ་སོགས་ཀྱི་མཐར་ཡང་སྔགས་འདི་ལྟར་སྦྱར་བ་ས་སྐྱ་པ་ཀུན་དགའ་བློ་གྲོས་ཀྱི་གསུང་རྒྱུན་ལས་འབྱུང་ངོ་། ཞེས་པའི་སྔགས་ལན་ཉི་ཤུ་རྩ་གཅིག་གི་བར་མེ་ནང་དུ་ཕུལ་ལ། རེ་རེའི་མཐར་རྡོ་རྗེ་སློབ་མ་འདི་

རྣམས་ཀྱི་ལུས་ངག་ཡིད་གསུམ་ལ་གནོད་པར་བྱེད་པའི་བར་ཆད་གདོན་བགེགས་བྱེད་བྱུར་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བརྗོད། སླར་ཡང་མཆོད་བསྟོད་གོང་ལྟར་བྱ། །བཅོམ་ལྡན་འདས་མས་བདག་དང་སེམས་ཅན་ཐམས་
ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་བཏབ་ལ། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ།· ཨོཾ་བཛྲ་མུ ཐབ་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། ཛཿ ཧཱུྃབཾ་ཧོཿ དམ་
སྒྲུབ་
ཚིག་པ་རང་ལ་གཉིས་སུ་མེད་པར་ཐིམ། ཞེས་བརྗོད། དེ་ནས་བུམ་ཆུས་དཀོན་མཆོག་གི་རྟེན་ལ། ཇི་ལྟར་བལྟམས་པ་སོགས། འདི་ནི་ཁྲུས་མཆོག་སོགས། དེ་བཞིན་གཤེགས་པ་རྣམས་དང་སོགས་ཀྱིས་སྐུ་ཁྲུས་གསོལ། དེ་དག་སྐུ་ལ་སོགས་
ཐབས་
ཀྱིས་སྐུ་ཕྱི་ནས། སླར་ཡང་ཆུ་དེ་བུམ་པར་བླུགས་ལ། ཁྱེད་རང་རྣམས་དམིགས་པ་འདི་བཞིན་མཛོད། བུམ་པའི་ནང་དུ་བཅོམ་ལྡན་འདས་མ་བཞུགས་པའི་སྐྲ་ལས་ཡེ་ཤེས་ཀྱི་བདུད་རྩིའི་རྒྱུན་བབས་པས་ཁྱེད་རང་རྣམས་ཀྱི་ལུས་ངག་ཡིད་གསུམ་ལ་
གནོད་ཅིང་འཚེ་བར་བྱེད་པའི་གདོན་བགེགས་ཐམས་ཅད་བཀྲུས་པའི་མོས་པ་མཛོད། སྔགས་ཀྱི་ཤམ་དུ། རྡོ་རྗེ་སློབ་མ་འདི་རྣམས་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དེ་བཞིན་དུ། རིམས་ཉིན་
གཅིག་པ་དང་། གཉིས་པ་དང་། གསུམ་པ་དང་། རིམས་མི་བཟད་པ་རྣམས་དང་། འབྱུང་པོའི་རིམས་རྣམས་དང་། རིམས་ཀྱི་གནོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། རླུང་ལས་གྱུར་པ་དང་། མཁྲིས་པ་ལས་གྱུར་པ་དང་། བད་ཀན་ལས་གྱུར་པ་

༄༅། །དང་། ལྡན་པ་ལས་གྱུར་པ་དང་། འདུས་པ་ལས་གྱུར་པ་ལ་སོགས་པའི་ནད་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ལྷའི་གདོན་དང་། ལྷ་མ་ཡིན་གྱི་གདོན་དང་། རླུང་ལྷའི་གདོན་ལ་སོགས་པའི་གདོན་ཐམས་ཅད་ཤཱནྟིཾ་ཀུ་རུ་སྭཱ་
ཧཱ༑ ཟས་སུ་མདངས་འཕྲོག་པ་དང་། གཟི་བྱིན་འཕྲོག་པ་དང་། ཟས་སུ་མངལ་ཟ་བ་ལ་སོགས་པའི་བགེགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དུག་གི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ།མཚོན་གྱི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ།
a རོལ་གྱི་དམག་ཚོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དགྲའི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དུས་མ་ཡིན་པར་འཆི་བ་ལ་སོགས་པ་གནོད་བྱེད་བར་ཆད་མི་མཐུན་པའི་ཕྱོག་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དེ་ནས་བྱབ་པའི་སླད་དུ་དམིགས་པ་འདི་
བཞིན་མཛོད། སློབ་དཔོན་བཅོམ་ལྡན་འདས་མར་གསལ་བའི་ཕྱག་གི་རྨ་བྱའི་སྒྲོའི་དབུས་སུ་ཟླ་བ་ལ་གནས་པའི་ཨཾ་ཡིག་ལས་འོད་ཟེར་འཕྲོས་པས་ཁྱེད་རང་རྣམས་ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་གདོན་བགེགས་བར་ཆད་མི་
མཐུན་པའི་ཕྱོགས་ཐམས་ཅད་རྡོ་ཁབ་ལེན་གྱིས་ཁབ་ལེན་པའམ། ཤེལ་སྦྱར་ལེན་གྱིས་སྦྱར་ལེན་པ་ལྟར་ཙེན་གྱིས་བླངས་ཏེ་ཕྱིའི་རྒྱ་མཚོ་ཆེན་པོར་དོར་བའི་མོས་པ་མཛོད་བྱས་ལ། ཁར་བུམ་ཆུ་འཛིན་དུ་བཅུག ཁ་རྒྱན་གྱིས་བྱབ་པའི་ཚུལ་བྱས་ལ་སྔགས་
ཀྱི་མཐར། རྡོ་རྗེ་སློབ་མ་འདི་རྣམས་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཨ་པ་ནཱ་ཡ་སྭཱ་ཧཱ། ཞེས་པ་ནས། ཕྱོགས་ཐམས་ཅད་ཨ་པ་ནཱ་ཡ་སྭཱ་ཧཱའི་བར་སྔར་གྱི་རིགས་འགྲེས་སྦྱར། མཐར་ཁའི་ཆུ་སླ་ངའི་ནང་

དུ་ཕོ། དེ་ནས་ཆུ་དེས་བསྒྲུབ་བྱ་ལ་བསྐོར་ནས་སྦྱིན་སྲེག་གི་ཐལ་བའི་ནང་དུ་བླུགས། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་
དང་༑ དགེ་འདུན་གྱི་བཀའ་བདེན་པ་དང་། ཁྱད་པར་དུའང་བཅོམ་ལྡན་འདས་མ་གདུགས་དཀར་མོ་ཅན་གྱི་ལྷ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེ་བར་གཤེགས་པ་བཅུ། གདུང་བདུན། ལེགས་ལྡན་མཆེད་གསུམ་
0H2
འཁོར་དང་བཅས་པའི་བཀའ་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས་དེང་འདིར་རྡོ་རྗེ་སློབ་མ་འདི་རྣམས་ལ་གནོད་པར་བྱེད་པའི་གདོན་བགེགས་ཐམས་ཅད་སའི་ཕྱོགས་འདིར་མ་གནས་པར་གཞན་དུ་དེངས་ཤིག ཅེས་རོལ་མོ་དྲག་པོ་བྱ་
ཞིང་སྐྱེལ་དུ་གཏོང་། དེ་ནས་དྲིལ་བུ་གསིལ་ཞིང་མེ་ཏོག་གཏོར་བ་དང་བཅས། སངས་རྒྱས་རྣམས་ནི་བདུད་ལས་རྒྱལ། །ཆོས་ནི་ཆོས་མ་ཡིན་ལས་རྒྱལ། །དགེ་འདུན་མུ་སྟེགས་རྣམས་ལས་རྒྱལ། །དབང་པོ་ལྷ་མིན་རྣམས་ལས་རྒྱལ། །ཟླ་བ་ལྷ་
མིན་རྣམས་ལས་རྒྱལ། །ནམ་མཁའ་ལྡིང་ནི་རྒྱ་མཚོ་ལས། །མེ་ནི་ཤིང་རྣམས་ཀུན་ལས་རྒྱལ། །ཆུ་ནི་མེ་ལས་རྒྱལ་བར་གྱུར། །རླུང་ནི་སྤྲིན་ལས་རབ་ཏུ་རྒྱལ། །རྡོ་རྗེ་ཡིས་ནི་རིན་ཆེན་ཕུག །ལྷ་རྣམས་བདེན་པར་རབ་ཏུ་གནས། །ས་ཡང་བདེན་
པར་གནས་པ་ལགས། །སངས་རྒྱས་དང་ནི་ཆོས་ཀྱང་བདེན། །བདེན་པ་རྒྱལ་གྱུར་རྫུན་མ་ལགས། །ཛ་ཡ་ཛ་ཡ་བི་ཛ་ཡ་བི་ཛ་ཡ། ཞེས་བརྗོད། དེ་ནས་གདུགས་དཀར་གྱི་འཁོར་ལོ་ཆེ་ཆུང་གང་རུང་ཡོད་ན་ལྟེ་བ་ཆིངས་ལག་ལེན་ལྟར་བྱས་པ་

༄༅། །གདགས་ཤིང་། མེད་ཀྱང་གཙོ་མོའི་སྔགས་ཀྱི་མཐར། རྡོ་རྗེ་སློབ་མ་འདི་རྣམས་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་རཀྵ་རཀྵ རིམས་ཉིན་གཅིག་པ་ལ་སོགས་པ་
ནས༑ ཤཱནྟིཾ་གི་གནས་སུ་རཀྵ་རཀྵ བཏགས་པས་བསྲུང་། རྡོ་རྗེ་མགོ་བོར་བཞག རྒྱལ་བ་སྲས་བཅས་བདེན་པའི་བྱིན་རླབས་དང་། །བཅོམ་ལྡན་རིག་པའི་རྒྱལ་མོའི་མཐུ་སྟོབས་ཀྱིས། །འགྲོ་བ་འདི་དག་བདག་གིས་བསྲུངས་ཟིན་གྱིས། །འདི་ལ་
སུས་ཀྱང་གནོད་པར་མ་བྱེད་ཅིག །ཅེས་དང་། ཆེ་བའི་ཆེ་མཆོག་ལྟ་བུ་མདོ་རྒྱུད་ལས་བྱུང་བའི་བཀྲ་ཤིས་ཅི་རིགས་པ་བྱས་ལ་བསྒྲུབ་བྱ་རྣམས་རང་གནས་སུ་བཏང་། མདུན་བསྐྱེད་བུམ་ལྷ་གཤེགས་གསོལ་ཚར་བས་མཆོད་བསྟོད་སོགས་རྗེས་ཆོག་མི་
དགོས་༑ རང་གི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུྃ་སྔོན་པོ་ཞེས་གནས་གསུམ་བསྲུང་། དགེ་བ་འདི་ཡིས་མྱུར་དུ་བདག །གཙུག་ཏོར་གདུགས་དཀར་འགྲུབ་གྱུར་ནས། །ཞེས་སོགས་བསྔོ་སྨོན་དང་། བཀྲ་ཤིས་
ཇི་ལྟར་རིགས་པ་བརྗོད་ལ་ལས་ཀྱི་རྗེས་མི་མངོན་པར་བྱའོ། །གཞན་ལས་ཕུལ་བྱུང་གདུགས་དཀར་ལྷ་མོ་ལ། །བརྟེན་ནས་བྱད་ཁ་རྦོད་གཏོང་ཟློག་པའི་ཐབས། །ངག་འདོན་བཀླགས་ཆོག་ཚུལ་དུ་བཀོད་པའི་དགེས། །འགྲོ་འདིའི་ནད་གདོན་མ་ལུས་ཞི་
གྱུར་ཅིག །ཅེས་བཅོམ་ལྡན་འདས་མ་གདུགས་དཀར་ཅན་གྱི་སྒོ་ནས་བྱད་འགྲོལ་བའི་ཆོ་ག་གསལ་བའི་སྒྲོན་མེ་འདིའང་། གོང་དཀར་དཀོན་གཉེར་གྲྭ་ཚང་གི་རྡོ་རྗེ་སློབ་དཔོན་བློ་བཟང་རིན་ཆེན་གྱི་གསུང་གིས་བསྐུལ་བའི་ངོར། རིས་སུ་མ་ཆད་པའི་

གྲུབ་མཐའ་ལ་བློ་གྲོས་དཀར་བ་ཤྰཀྱའི་བཙུན་པ་ལྷུན་གྲུབ་ཀྱིས་དབེན་གནས་སྨོན་དགའ་བསམ་གཏན་གླིང་གི་རང་གི་བསམ་གཏན་ཁང་བུར་སུག་རིས་སུ་བཏབ་པ་དགེ་ལེགས་འཕེལ་བར་གྱུར་ཅིག། །།མངྒ་ལཾ།། །།

༄༅། །བཅོམ་ལྡན་འདས་གཙུག་ཏོར་འབར་བའི་སྒོམ་བཟླས་ཀྱི་མན་ངག་སྲེག་བྱེད་མེའི་འཁོར་ལོ་ཞེས་བྱ་བ་བཞུགས་སོ།།

༄༅། །ན་མཿ ཨུཥྞིཥ་ཛྭ་ལ་ཀྲོ་དྷེནྡྲ་ཡ། བཅོམ་ལྡན་འདས་ཁྲོ་བོའི་དབང་པོ་གཙུག་ཏོར་འབར་བའི་སྒོམ་བཟླས་ཀྱི་མན་ངག་སྲེག་བྱེད་མེའི་འཁོར་ལོ་ཞེས་བྱ་བ། དཔལ་ལྡན་བླ་མ་དམ་པ་
དང་༑ གཙུག་ཏོར་འབར་བ་ལ་བཏུད་ནས། །དེ་ཡི་མན་ངག་ཆེས་ཟབ་པ། །བརྒྱུད་པའི་གསུང་ནི་འབྲི་བར་བྱ། །འདིར་བཅོམ་ལྡན་འདས་གཙུག་ཏོར་འབར་བའི་གདམས་པ་འདི་ལ་རྒྱུད་སྡེ་གང་ལས་
གསུངས་པ་དང་། བླ་མ་གང་ལས་བརྒྱུད་པ་དང་། གདམས་པ་དངོས་ཀྱི་ལག་ལེན་དང་། ཕྱིར་ཟློག་གི་སྒོམ་བཟླས་དང་། བྱད་ཆུ་བོ་ལ་བསྐྱར་བ་དང་ལྔའོ། །དང་པོ་ནི། དེ་བཞིན་གཤེགས་པ་སཱ་ལའི་
དབང་པོས་གསུངས་པ། སླར་ཡང་བཅོམ་ལྡན་འདས་ཤཱ ཀྱ་ཐུབ་པས་དབང་སྒྱར་གྱི་གནས་སུ། འཇམ་དཔལ་རྩ་བའི་རྒྱུད་གསུང་བའི་ཚེ། འདི་ཉིད་གསུངས་ཏེ། རྒྱུད་དེ་ཉིད་ལས། ན་མཿས་མནྟ་བུདྡྷ་

༄༅། །ནཱཾ། ཨོཾ་ཁ་ཁ་ཁཱ་ཧི་ཁཱ་ཧི། ཧཱུཾ་ཧཱུཾ། ཛྭ་ལ་ཛྭ་ལ། པྲ་ཛྭ་ལ་པྲ་ཛྭ་ལ། ཏིཥྛ་ཏིཥྛ་ཏེ་ཕཊ་ཕཊ་སྭཱ་ཧཱ། གཙུག་ཏོར་འབར་བ་ཞེས་གྲགས་པའི། །སྔགས་འདི་སྔགས་རྣམས་ཀུན་གྱི་མཆོག །གང་ཞིག་ལས་རྣམས་སྟོང་ཕྲག་
ནི༑ །དགུ་བཅུ་རྩ་བཞི་དག་དང་ནི། །བཀྲ་ཤིས་དཔལ་གྲགས་ཐམས་ཅད་དང་། །རྣམ་པ་སྣ་ཚོགས་ལས་རྣམས་བྱེད། །རྨི་ལམ་ངན་དང་མཚན་མ་ངན། །ལན་གཅིག་བཟླས་པས་སེལ་བར་བྱེད། །ལས་རྣམས་གཞན་ཡང་བྱེད་པས་ནི། །སྔགས་
རྣམས་ཀུན་གྱི་བདག་པོ་ཡིན། །འབྱུང་པོ་ཀུན་གྱི་དབང་བྱེད་དང་། །བླ་མ་ཡང་དག་སངས་རྒྱས་ནི། །སྔགས་འདི་དྲན་པ་ཙམ་གྱིས་ནི། །ལྟས་ངན་མ་ལུས་རབ་ཏུ་སེལ། །རྫོགས་སངས་རྒྱས་པ་ལྷ་ཡི་ལྷ། །ཐུབ་མཆོག་གིས་ནི་དེ་གསུངས་ནས། །
ཡུད་ཙམ་ཅང་མི་གསུང་བར་བཞུགས། །དེ་ཚེ་གནས་གཙང་སྣང་བ་ཡི། །ལྷ་ཚོགས་དག་ཀྱང་འདུག་པར་གྱུར། །ལྷ་རྣམས་གཙོ་བོ་ཐམས་ཅད་དང་། །རྒྱུ་སྐར་གཟའ་དང་སྐར་མ་རྣམས། །གཙུག་ཏོར་ཞེས་བྱའི་མཐུ་བོ་ཆེ། །མཐུ་མཉམ་མཐུ་ནི་ཆེན་
པོ་སྟེ། །གཙུག་ཏོར་སྔགས་ཀྱི་བྱིན་རླབས་ཀྱིས། །འཇིགས་ཤིང་དམ་ཚིག་ལ་གནས་ཕྱིར། །བརྒྱ་ཕྲག་ལྔའམ་བཞི་དང་ནི། །དེ་བཞིན་བདུན་ནམ་བརྒྱད་དམ་དགུ། །གཉིས་དང་དྲུག་དང་ལྔ་དང་བདུན། །གཙུག་ཏོར་དབང་པོར་རབ་ཏུ་གྲགས། །དེ་
ལྟར་གྲངས་དང་གྲངས་མེད་ནི། །གཙུག་ཏོར་རྒྱལ་པོ་དགེ་བ་ཡིན། །དེ་དག་དང་ནི་སྔགས་འདི་མཚུངས། །སྔོན་གྱི་རྒྱལ་བ་རྣམས་ཀྱིས་གསུངས། །ཞེས་གསུངས་སོ། །གཉིས་པ་ནི། སངས་རྒྱས་ཉིད་ཀྱིས་འཛམ་བུའི་གླིང་ཀུན་ཏུ་ཡོངས་སུ་

གྲགས་པའི་པཎྜི་ཏ་ཆེན་པོ་ཨ་བྷ་ཡཱ་ཀ་ར་ལ་གནང་། དེས་སྲས་ཀྱི་ཐུ་བོ་དགེ་བའི་འབྱུང་གནས་སྦས་པ་ཞེས་བྱ་བ་རྒྱ་གར་ཤར་ཕྱོགས་བྷང་ག་ལར་སྐུ་འཁྲུངས་པའི་པཎྜི་ཏ་ཆེན་པོ་ལ་གནང་། དེས་ཁ་ཆེའི་པཎྜི་ཏ་ཆེན་པོ་ཟླ་བ་ལྟར་གྲགས་པ་བུདྡྷ་ཤྲཱི་ཛྙཱ་
དང་༑ པཎ་ཆེན་གྲུབ་ཐོབ་ཨཱ་ནནྡ་གུ པྟ་ལ་གནང་། དེ་གཉིས་ཀས་ཆོས་རྗེ་ཆག་ལོ་ཙཱ་བ་དགྲ་བཅོམ་པ་ལ་གནང་། དེས་ཆག་ལོ་ཙཱ་ཆོས་རྗེ་དཔལ་ལ་གནང་། དེས་གཙང་ནགས་སྤག་པ་ཆོས་རྗེ་ཉིད་ཀྱི་གདན་ས་པ་མཁན་ཆེན་དབང་ཕྱུག་ཤེས་རབ་ལ་
གནང་༑ དེས་ཆག་ལོ་རིན་པོ་ཆེ་བསྟན་འཛིན་དཔལ་བཟང་པོ་ལ་གནང་། དེས་འོན་འཛག་མོའི་མཁས་པ་ཏེའུ་རའི་ཟུར་ཁང་དུ་བཞུགས་པ་དགུང་ལོ་བརྒྱ་བཞེས་པ་གྲུབ་ཆེན་མངྒ་ལཾ་ཤྲཱི་ལ་གནང་། དེས་རྗེ་བཙུན་དཔལ་ཆེན་བཟང་པོ་ལ་གནང་ངོ་།
ཡང་ཆག་ལོ་གོང་མས། གྲུམ་སྟོན་དར་མ་ཤེས་རབ་ལ་གནང་། དེས་གྲུམ་སྟོན་བྲག་ཕུག་པ་ཤེས་རབ་དཔལ་ལ་གནང་། དེས་གྲུམ་སྟོན་བསོད་ནམས་བཟང་པོ་ལ་གནང་། དེས་རྗེ་བཙུན་དཔལ་ཆེན་བཟང་པོ་ལ་གནང་། དེས་ཆོས་རྗེ་རིན་པོ་ཆེ་ཡེ་
ཤེས་དཔལ་བཟང་པོ་ལ་གནང་། དེས་རྒྱལ་སྲས་བློ་བཟང་དཔལ་འབྱོར་དང་། རྡོ་རྗེ་འཛིན་པ་ཆོས་སྐྱོང་བཟང་པོ་ལ་གནང་། དེ་ཡབ་སྲས་གསུམ་ཀ་ལས་རིན་ཆེན་ཆོས་རྒྱལ་གྱིས་ནོས་པ་སྟེ། བླ་མ་དམ་པ་དེ་རྣམས་ཐུགས་རྩིས་ཤིན་ཏུ་ཆེ་ཞིང་ཕྱིར་ཟློག་
ལ་འདི་ཁོ་ན་མཛད་པས་འཕྲལ་དུ་གྲུབ་པ་མྱོང་གྲུབ་ཡིན་ཞེས་བཞེད་དོ། །གསུམ་པ་གདམས་པ་དངོས་ཀྱི་ཉམས་ལེན་ནི། སྐྱབས་འགྲོ་སེམས་བསྐྱེད་སྔོན་དུ་སོང་བས། སྭ་བྷཱ་ཝས་སྟོང་པར་སྦྱང་། སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་

༄༅། །མའི་སྟེང་དུ་ཧཱུཾ་ཡིག་དམར་པོ་ཡོངས་སུ་གྱུར་པ་ལས། བདག་ཉིད་བཅོམ་ལྡན་འདས་གཙུག་གཏོར་འབར་བ་ཁྲོ་བོ་ཆེན་པོ། སྐུ་མདོག་དམར་པོ་ཉི་མ་བྱེ་བའི་གཟི་འབར་བ། མེ་ཞུན་གྱི་ཐིགས་པ་འཛག་པ།ཞལ་གཅིག་
ཕྱག་གཉིས་པ། སྦོམ་ཞིང་ཐུང་ལ་གསུས་ཁྱིམ་ཆེ་བ། ཕྱག་གཡས་པས་རལ་གྲི་མེ་འབར་བ་ནམ་མཁའ་ལ་འཕྱར་ཞིང་། གཡོན་པས་ཐུགས་ཀར་སྡིགས་མཛུབ་མཛད་པའི་རྩེ་ལ་འཁོར་ལོ་རྩིབས་བརྒྱད་པ་མེ་འབར་བ་འཁོར་བ། ཞལ་གདངས་ཤིང་
མཆེ་བ་གཙིགས་པ། ལྗགས་འདྲིལ་བ། ཁྲོ་གཉེར་གློག་ལྟར་འཁྱུག་ཅིང་། སྤྱན་གསུམ་དམར་ཟླུམ་ཕྱོགས་བཅུར་གཟིགས་པས་གནོད་བྱེད་གདུག་པ་ཅན་ཐམས་ཅད་ལ་གཟིར་བ། དབུ་སྐྲ་དང་སྨིན་མ་དང་སྨ་ར་དམར་སེར་གྱེན་ལ་འབར་བ། སྟག་གི་
པགས་པའི་ཤམ་ཐབས་ཅན། ·རིན་པོ་ཆེའི་རྒྱན་དང་སྦྲུལ་ཆུན་གྱིས་བརྒྱན་པ། ཡེ་ཤེས་ཀྱི་མེ་ཕུང་འབར་བའི་ཀློང་དཀྱིལ་ན་ཞབས་གཡས་བསྐུམས་གཡོན་བརྐྱང་བས་བྱད་མ་དང་འབྱུང་པོ་བརྫིས་པ། ཞལ་ནས་སྔགས་ཀྱི་ང་རོ་འབྲུག་ལྟར་སྒྲོག་
པ༑ སྐུའི་བ་སྤུའི་ཁུང་བུ་ཐམས་ཅད་ནས་སྤྲུལ་པའི་ཁྲོ་བོ་མཚོན་ཆ་སྣ་ཚོགས་པར་འཛིན་པ་མཐའ་ཡས་པ་སྤྲོས་པས་སྲིད་པ་གསུམ་འགེངས་ཤིང་གནོད་བྱེད་མ་ལུས་པ་ཚར་གཅོད་པ། ཐུགས་ཀར་པད་ཉི་ལ་གནས་པའི་ཧཱུཾ་དམར་པོ། དེ་ལས་འོད་ཟེར་
འཕྲོས་པས་འོག་མིན་ནས། དེ་བཞིན་གཤེགས་པའི་གཙུག་ཏོར་ནས་རང་འདྲའི་ཡེ་ཤེས་པ་སྤྱན་དྲང་། ཛཿ ཧཱུྃ བཾ་ཧོཿ ས་དགུག་གཞུག་བཅིངས་མཉེས་དབང་དུ་གྱུར། དབང་གི་ལྷ་རིགས་ལྔས་དབང་བསྐུར། ཆུ་ལྷག་མ་སྤྱི་བོར་འཁྱིལ་པས་རྡོ་རྗེ་སེམས་

དཔས་དབུར་བརྒྱན། ཐུགས་ཀར་པད་ཉི་ལ་ཧཱུཾ་དམར་པོའི་མཐའ་མར་གཟུངས་སྔགས་ཀྱིས་གཡས་སྐོར་དུ་བསྐོར་བ་ལས་མེ་འོད་དཔག་ཏུ་མེད་པ་འཕྲོས།ནད་གདོན་བྱད་བྱུར་རྨི་ལྟས་ངན་པ་དང་། དགྲ་བགེགས་ཐམས་ཅད་ཐལ་བའི་རྡུལ་དུ་བརླགས་
པར་བསམས་ལ། གཟུངས་སྔགས་ཉེར་གཅིག་གམ་བརྒྱ་སྟོང་ལ་སོགས་པའི་མཐར། ཨཉྙཾ་ལ་སོགས་པས་མཆོད། རྒྱལ་བའི་གཙུག་ཏོར་ལས་འཁྲུངས་ཤིང་། །ཉི་མ་བྱེ་བའི་གཟི་འབར་བ། །གཙུག་ཏོར་འབར་བ་ཞེས་གྲགས་པའི། །ཁྲོ་བོའི་
དབང་པོ་ལ་ཕྱག་འཚལ། །ཞེས་བསྟོད། བདག་ལ་རྨི་ལམ་ངན་པ་དང་། མཚན་མ་ངན་པ་དང་། ལྟས་ངན་པ་དང་། དུས་མ་ཡིན་པར་འཆི་བ་དང་། ནད་དང་གདོན་དང་གནོད་པ་དང་། བགེགས་དང་བར་དུ་གཅོད་པར་བྱེད་པ་ཐམས་ཅད་ཕྱིར་ཟློག་:
ཅིག ་༑ཅེས་བརྗོད་ཅིང་ཐལ་མོ་བརྡབས་ཏེ། ཕྲིན་ལས་བཅོལ་ལ་བསྔོ་བས་རྒྱས་གདབ་བོ། །གལ་ཏེ་རྨི་ལམ་ངན་པ་རྨིས་ན། དྲན་ཤེས་བཞིན་དང་ལྡན་པས། ལུས་ཀྱི་འདུག་ཚུགས་མ་ཞིག་པར་བྱས་ལ། རྨི་ལམ་ངན་པ་ཐམས་ཅད་སྲེག་པར་བསམ་
ཞིང་༑ སྔགས་ཉེར་གཅིག་བཟླས་པ་ཁོ་ནས་བཟློག་གོ །མན་ངག་འདི་ལ་མཆོག་ཏུ་ཡིད་ཆེས་པ་དང་། སྔགས་དང་ཏིང་ངེ་འཛིན་ལ་རྩེ་གཅིག་ཏུ་མ་ཡེངས་པར་འབད་པར་གནད་དམ་པའོ། །ཐུན་མཚམས་སུ་གཏོར་མ་བྱ་བར་འདོད་ན། དཀར་གསུམ་
གྱི་གཏོར་མ་ཨ་ཀཱ་རོས་བྱིན་གྱིས་བརླབས་ལ། འོག་མིན་ནས་རང་འདྲའི་གཙུག་ཏོར་འབར་བ་སྤྱན་དྲངས་ཏེ། དེ་ཡི་ལྗགས་ལས་བྱུང་བའི་འོད་ཟེར་གྱི་སྦུ་གུས་གཏོར་མ་བདུད་རྩིར་གྱུར་པ་དྲངས་ཏེ་གསོལ་བས། བདེ་བ་ཆེན་པོས་མཉེས་པར་བསམས་

༄༅། ། ལ། རྩ་སྔགས་ཀྱི་ཤམ་བུར། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་གྱིས་འབུལ་ལ། མཆོད་བསྟོད་དང་འདོད་པའི་དོན་ལ་གསོལ་བ་གདབ་བོ། །བཞི་པ་ཕྱིར་ཟློག་གི་སྒོམ་བཟླས་ནི། སྔར་བཞིན་རང་ཉིད་གཙུག་ཏོར་འབར་བར་བསྒོམས་ལ། ངག་ཏུ། ཧཱུཾ་ཞེས་བརྗོད་པས། འཁོར་ལོ་སེར་པོ་རྩིབས་བཅུ་པ་ཡངས་ཤིང་རྒྱ་ཆེ་བ། གཡས་སྐོར་དུ་དྲག་ཏུ་འཁོར་བས། མི་འཁོར་བར་གནས་པ་ལྟ་བུའི་ནང་དུ་རང་ཉིད་དང་བསྲུང་བྱ་ཐམས་ཅད་ཆུད་པར་
ཟླ བསམས་ལ། ངག་ཏུ་ཧཱྃ་ཞེས་བཅུ་བརྗོད་པས། ཐུགས་ཀར་ཧཱུྃཧཱུཾ་ལས་ཧཱུཾ་བཅུ་ཕྱིར་འཕྲོས། འཁོར་ལོའི་རྩིབས་བརྒྱད་ཀྱི་སྟེང་གི་ནམ་མཁའ་དང་། སྟེང་གི་རྩིབས་ཀྱི་རྩེ་མོའི་ནུབ་དང་། འོག་གི་རྩིབས་ཀྱི་རྩེ་མོའི་ཤར་གྱི་གནམ་མཁའ་ལ། ཡེ་ཤེས་ཀྱི་
འཁོར་བོ་བཅུ་གཙོ་བོ་ལྟ་བུ་ཞལ་ཕྱིར་བསྟན་པ་བསྐྱེད། འོག་མིན་ནས་ཡེ་ཤེས་པ་སྤྱན་དྲངས། དགུག་གཞུག་དབང་བསྐུར། ཁྲོ་བོ་བཅུ་ལ་གཙོ་བོས་དབུར་བརྒྱན། མཆོད་པ་ལྔས་མཆོད། བསྟོད་པས་བསྟོད་ལ། ཁྲོ་བོ་བཅུ་ལས་སྤྲོས་པའི་འོད་ཟེར་
གྱི་ལྕགས་ཀྱུས་བྱད་མ་སོགས་གནོད་བྱེད་གདུག་པ་ཅན་ཐམས་ཅད་བཀུག འཁོར་ལོའི་རྩིབས་ཀྱི་རྩེ་མོས་ཤ་ཁྲག་ཐོར་ཐོར་བཅད་དེ་ཐལ་བའི་རྡུལ་དུ་བརླག་པར་བསམ། ཡང་འཁོར་ལོ་ལས་ཆེས་འོག་གི་སར་རྡོ་རྗེའི་ས་གཞི་ལ་མགོ་གཏད་དེ་བཟུང་བའི་
ཁྲོ་བོ་བརྒྱད་ཀྱི་ཐད་དང་། འོག་གི་རྩིབས་ཀྱི་ཤར་ནུབ་རྣམས་སུ། ཧཱུཾ་རིང་པོ་བཅུ་ལས་བྱུང་བའི་དོང་གྲུ་གསུམ་དམར་ནག་འབར་བ་བཅུ། དེའི་ནང་དུ་ཁྲོ་བོ་སོ་སོས་སྤྲལ་པའི་ཁྲོ་བོ་རྣམས་ཀྱིས་གནོད་བྱེད་ཐམས་ཅད་བཅུག་ནས་ཕུར་བུས་བཏབ་པ་

ལ༑ མཚོན་ཆ་དུ་མའི་ཆར་ཕབ་པས་རྡུལ་དུ་བརླག་པར་བསམ། ཡང་རྡོ་རྗེའི་ས་གཞི་མེ་འབར་བ་ལ་དྲག་ཏུ་བརྡབས་པས་ཀྱང་རྡུལ་དུ་བརླག་པར་བསམ། དེ་ལྟར་ཡང་དང་ཡང་དུ་བཀུག་ལ་དམིགས་པ་གསུམ་པོ་རིམ་བཞིན་བསྒོམས་ལ། གཟུངས་
བཏུས་མི་
དུ་བཟླ་
འཁོར་ལོ་སྲིད་བརྩོན་
།པར་
སེམས་ན
སྡིགས་ལས་བོ་ལ་
འགྲོ་
ཏོར་བསྒྱར་
།བ་
གདུགས་
ཞགས་དམ་ཆེན་
ལྷ་པོའི་
གསུམ་གྱི་
ཏུ་པའམ།
དཀར་ཁ་
གཙུག་ཏོར་
པ་འབར་བར་
ཐམས་ཅད་བ།ལ། །
ཕྱག་སྲོག་
པཀྱི་བལྟས་
གཡས་བཞིན་
རིན་མདུན་དུ་
གདུགས་པ་
ཀྱི་
པོསོགས་རྨི་སྟེ
འཁོར་ལོལུག་
བཞིན་རིལ་
ལྕགས་ཀྱུ།དང་
པར་རིག་
། །སྔགས་
གཡོན་སྦྱོར་བ་ངན་པ་
།པདྨ་དང་
འབར་རྣམས་
8

༄༅། །གཡོན་དུ་པདྨ་ཉི་མའི་གདན་ལ། རྡོ་རྗེ་ཧཱུཾ་གིས་མཚན་པ་ལས། ཕྱག་ན་རྡོ་རྗེ་སྔོན་པོ། གཡས་རྡོ་རྗེ་འཕྱར་ཞིང་འཇིགས་པར་བྱེད་པ། གཡོན་སྡིགས་མཛུབ་དང་བཅས་པའི་ཞགས་པ་ཅན། མཆེ་བ་གཙིགས་པ། སྤྱན་
གསུམ་དམར་ཟླུམ། དབུ་སྐྲ་དམར་པོ་གྱེན་དུ་འབར་བ། སྦྲུལ་དང་རིན་པོ་ཆེས་བརྒྱན་པ། སྟག་གི་པགས་པའི་ཤམ་ཐབས་ཅན། ཡེ་ཤེས་ཀྱི་མེ་འབར་བའི་དབུས་ན་གཡོན་བརྐྱང་གི་སྟབས་ཀྱིས་ལོག་འདྲེན་གླང་སྣ་ཅན་བརྫིས་པ། དེ་གསུམ་གྱི་
འཁོར་དུ་སངས་རྒྱས་བྱང་སེམས། རིག་སྔགས་ཀྱི་ལྷ་ཚོགས་མཐའ་ཡས་པས་བསྐོར་ནས་བཞུགས་པར་བསམ། རང་དང་ལྷ་གསུམ་གྱི་ཐུགས་ཀ་ནས་འོད་ཟེར་འཕྲོས་པས། རང་ངམ་བསྒྲུབ་བྱ་ལ་གནོད་པར་བྱེད་པའི་གནོད་བྱེད་སོགས་གཞན་གྱི་རིག་
སྔགས་ཀྱི་སྦྱོར་བ་ངན་པ་ཐམས་ཅད་བསྡུས་ཏེ། མདུན་གྱི་རྫས་ལ་ཐིམ་པར་བསམས་ལ། བདེན་སྟོབས་བརྗོད། དེ་ནས་འབར་བའི་གཟུངས་སྔགས་ཀྱི་མཇུག་ཏུ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཨ་ཙ་ལེ་ཨ་ཙ་ལེ། ཁ་ཥ་མེ་ཁ་ཥམེ། ཁི་ཥི་མེ་
ཁི་ཥཾ་མེ། ཤེ་ཥ་མེ་ཤེ་ཥ་མེ། བཱི་ར་བཱི་ར། བི་ཥ་མེ་བི་ཥ་མེ།སཽ་མེ་སཽ་མེ། ཤཱནྟེ་ཤཱནྟེ། དཱནྟེ་དཱནྟེ། བཛྲ་དྷཱ་ར་བྷནྡྷ་བྷནྡྷ། བཛྲ་པཱ་ཎི་ཕཊ། ཨོཾ་དྲུ་ཧྲཱིཿཧཱུྃ་ཕཊ་སྭཱ་ཧཱ། ཨོྃ་བཛྲ་པཱ་ཎི་བྷནྡྷ་བྷནྡྷ། བཛྲ་པཱ་ཤེ་ན་སརྦ་དུཥཱཾ་བི་ནཱ་ཡ་ཀ་ཧཱུྃ་ཧཱུྃ་ཕཊ། རཀྵ་རཀྵ་
མཱཾ་སརྦ་ས་ཏྭཤྩ་སྭཱ་ཧཱ། བདག་ཆེ་གེ་མོ་ལ་རྨི་ལམ་ངན་པ་དང་། མཚན་མ་ངན་པ་དང་། ལྟས་ངན་པ་དང་། དུས་མ་ཡིན་པར་འཆི་བ་དང་། ནད་དང་གདོན་དང་གནོད་པ་དང་། བགེགས་དང་བར་དུ་གཅོད་པར་བྱེད་པ་ཐམས་ཅད། རིལ་མ་བཞིན་ཏུ་

ཆུས་ཁྱེར་ཅིག །བོང་བ་བཞིན་དུ་ཆུས་ཤིག་ཅིག །སྤེན་ཕྱགས་ཀྱིས་ཕྱོགས་ཤིག །ཅེས་བརྗོད་བོང་རིལ་སྤེན་གསུམ་ཆུ་བོར་བསྐྱར་བས། ལྷ་གསུམ་གྱི་འོད་ཟེར་གྱིས་བདས་ཏེ།རྒྱ་མཚོ་ཆེན་པོར་ཁྱེར་ཏེ་དག་པར་བསམ། དེ་ལྟ་བུ་བརྒྱ་རྩ་བརྒྱད་ཀྱི་
བར་དུ་བྱས་ལ་ཐལ་མོ་བརྡབ། དམིགས་མེད་ཀྱི་རྒྱས་བཏབ། དགེ་བ་བྱང་ཆུབ་ཏུ་བསྔོའོ། །འདི་ནི་རྨི་ལམ་ངན་པ་དང་། བྱད་ཀ་དང་ཕུར་གཏད་ལ་སོགས་པ་བྱུང་ན་བྱ་སྟེ། དེ་མ་ཐག་བཟློག་པར་འགྱུར་བ་སྤེན་གཏོར་མ་ཞེས་གྲགས་པ་ཡིན་ནོ། །དེ་
ལྟར་དམ་པའི་མན་ངག་ཆེས་ཟབ་པ། །གསང་བར་འོས་པ་བརྗེད་བྱང་ཙམ་ཉིད་དུ། །བྲིས་ལ་རིག་པའི་ལྷ་རྣམས་བཟོད་མཛད་ཅིང་། །དགེ་བའི་འོད་ཀྱིས་བདུད་དཔུང་བསྲེག་གྱུར་ཅིག །བཅོམ་ལྡན་འདས་གཙུག་ཏོར་འབར་བའི་སྒོམ་བཟླས་ཀྱི་མན་
ངག་སྲེག་བྱེད་མའི་མཚོན་ཆ་ཞེས་བྱ་བ། ཤཱཀྱའི་དགེ་སློང་རིན་ཆེན་ཆོས་ཀྱི་རྒྱལ་པོས་བྱ་འདུལ་བ་ཆེན་པོའི་གདན་སར་སྦྱར་བའོ།། ༈ །།ན་མཿ ཨུཥྞིཥ་ཛྭ་ལཱ་ཡ། དཔལ་མགོན་སངས་རྒྱས་སྟོང་གི་རིག་སྔགས་སྐུ། །བཅོམ་ལྡན་གཙུག་ཏོར་
འབར་བ་ཞེས་གྲགས་པ། །དྲག་ཤུལ་རྣམ་འགྱུར་བྱེ་བའི་རྔམ་སྟབས་ཀྱིས། །མ་རུངས་གདུལ་དཀའ་འདུལ་མཛད་ཁྱོད་ལ་བསྟོད། །དུས་མཐའི་་ེ་ལྟར་འབར་བའི་ཀློང་དཀྱིལ་ན། །དམར་གསལ་ཉི་མ་བྱེ་བའི་འོད་ཆགས་སྐུ། །བ་སྤུའི་ཁུང་རེ་ནས་
ཀྱང་མེ་ཞུན་གྱི། །ཐིགས་འཛག་བགེགས་དཔུང་སྲེག་མཛད་ཁྱོད་ལ་འདུད། །ཕྱག་གཡས་རལ་གྲིས་གདོན་ཚོགས་ཕྱེ་མར་གཏུབས། །ཕྱག་གཡོན་བདུད་སྙིང་འབྱིན་མཛད་སྡིགས་མཛུབ་རྩེར། །དྲག་འཁོར་མེ་ལྕེའི་འཁོར་ལོ་རྩིབས་བརྒྱད་པས།

༄༅། །བདུད་བགེགས་ཉོན་མོངས་གཅོད་མཛད་ཁྱོད་ལ་བསྟོད། །གློག་འདྲའི་ཁྲོ་གཉེར་རབ་འཁྱུག་སྨ་ར་དང་། །སྨིན་མ་དབུ་སྐྱེས་གྱེན་འབར་ཚྭ་ཚྭ་འཕྲོ། །རབ་ཁྲོས་སྤྱན་གསུམ་བགྲད་པའི་སྡང་མིག་གིས། །གཟིར་བས་ས་
གསུམ་སྐྲག་མཛད་ཁྱོད་ལ་འདུད། །ཞལ་གདངས་རྣོ་དཀར་མཆེ་གཙིགས་ལྗགས་འདྲིལ་ཞིང་། །འབྱུང་བའི་ཁྲག་དྲོན་ཆང་གིས་རབ་མྱོས་པའི། ‘ །གད་རྒྱངས་འབྲུག་སྟོང་ལྡིར་བ་ཧཱུཾ་གི་སྒྲས། །མ་ལུས་སྲིད་གསུམ་གཡོ་མཛད་ཁྱོད་ལ་འདུད། །ཀླུ་
དབང་རིན་ཆེན་རྒྱན་གྱིས་རྣམ་པར་མཛེས། །ཟབ་ཡངས་སྟོང་གསུམ་ཤོང་བའི་གསུས་ཁྱིམ་འཁྱིལ། །ཁྲག་བགོས་སྟག་ལྤགས་གསར་བའི་ན་བཟའ་གཡོ། །འཇིགས་རུངས་གཤིན་རྗེ་གསོད་མཛད་ཁྱོད་ལ་འདུད། །པདྨ་ཉི་མའི་གདན་ལ་གཡོན་བརྐྱང་
ཞབས༑ །སྟངས་སྟབས་བརྒྱ་ཕྲག་གར་གྱིས་ལོག་འདྲེན་རྫི། །སེན་རྣོན་ལྕགས་ཀྱུས་བྱད་མའི་སྙིང་ཕྲལ་ཏེ། །ཆེམ་ཆེམ་ཞལ་དུ་གསོལ་མཛད་ཁྱོད་ལ་འདུད། །བདག་ཅག་ཡོན་མཆོད་འཁོར་དང་བཅས་པ་ཡི། །འགལ་རྐྱེན་ཕྱི་ནང་བར་དུ་གཅོད་པའི་
ཚོགས༑ །ནད་གདོན་སྡིག་སྒྲིབ་ཉེས་ལྟུང་མ་ལུས་པ། །ཡེ་ཤེས་མེ་ལྕེས་ཅིག་ཅར་བསྲེག་པར་མཛོད། །རྨི་ལམ་མཚན་མ་ངན་དང་མི་ཤིས་པ། །བཟའ་ཉེས་བསྒོམས་ཉེས་གཤེད་བྱེད་བྱད་སྟེམས་དང་། །རྦད་འདྲེ་རྦོད་གཏོང་བསམ་སྦྱོར་ངན་པ་
རྣམས༑ །གང་གིས་རྩོམ་པ་དེ་ལ་ཕྱིར་ཟློག་མཛོད། །ཚེ་དཔལ་བསོད་ནམས་ཡིད་ཀྱི་ཤིང་རྟ་གང༌། །ཆོས་དང་བཀྲ་ཤིས་བདེ་སྐྱིད་ཕུན་ཚོགས་རྣམས། །ཡར་ངོའི་ཟླ་བ་བཞིན་དུ་འཕེལ་བ་དང་། །མི་མཐུན་བདུད་ལས་རྒྱལ་བའི་ཕྲིན་ལས་མཛོད།

སངས་རྒྱས་སྟོང་གི་རིག་སྔགས་ཆེན་པོ་བཅོམ་ལྡན་འདས་གཙུག་ཏོར་འབར་བ་ལ་བསྟོད་ཅིང་། ཕྲིན་ལས་འཆོལ་བའི་རབ་ཏུ་བྱེད་པ་འདི་ནི་ཤཱཀྱའི་དགེ་སློང་རིན་ཆེན་ཆོས་ཀྱི་རྒྱལ་པོས་རོང་སྤུའི་རྣམ་སྲས་གླིང་དུ་སྦྱར་བའོ།། ༈ །།ཁྲོ་བོ་གཙུག་
. ཏོར་འབར་བའི་སྒྲུབ་ཐབས་རྗེས་གནང་བྱད་འགྲོལ་དང་བཅས་པའི་ལག་ལེན་རྣམ་གསལ་མེ་ལོང་ཞེས་བྱ་བ་བཞུགས་སོ། །ཝཱ་གིནྡྲ་ནནྡ་ནི་རཱ་བྷོ་གཱ་ཡ་ན་མཿ དཔལ་སྟུག་རྒྱལ་བའི་གཙུག་ཏོར་ལས་འཁྲུངས་པ། །གང་སྐུ་བསྒོམ་ཞིང་རིག་སྔགས་བཟླས་
ཙམ་གྱིས། །ཡིད་སྲུབས་སྙིང་གི་བརྟན་པ་རང་དབང་དུ། །འཕྲོག་བྱེད་གཙུག་ཏོར་འབར་བས་རྟག་ཏུ་སྲུངས། །སྒྲུབ་ཐབས་རྗེས་གནང་བདེ་འབྱུང་རལ་པའི་ཀླུང་། །འདྲེན་མཆོག་དྲང་སྲོང་ཛནྡྷུའི་ཞལ་སྒོ་ནས། །ལེགས་བརྒྱུད་ཟབ་ཁྱད་ཡན་ལག་
བརྒྱད་ལྡན་རྒྱུན། །ཉེས་བརྒྱའི་དྲི་མ་སྦྱོང་བྱེད་འདི་སྤེལ་ལོ། །དེ་ལའང་འདིར་ཁྲོ་བོའི་རྒྱལ་པོ་གཙུག་ཏོར་འབར་བའི་སྒོམ་བཟླས་ཉམས་སུ་བླང་བར་འདོད་པས། སྐྱབས་སུ་འགྲོ་བ་དང་སེམས་བསྐྱེད་པ་སྔོན་དུ་སོང་ནས། བདག་བསྐྱེད་ནི། ཨོཾ་སྭཱ་བྷཱ་
ཝ་སོགས་བརྗོད་པས་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་པ་ཉིད་དུ་གྱུར་པར་བསམ། སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་མའི་སྟེང་དུ། ཧཱུཾ་ཡིག་དམར་པོ་ཡོངས་སུ་གྱུར་པ་
ལས༑ བདག་ཉིད་བཅོམ་ལྡན་འདས་གཙུག་ཏོར་འབར་བ་ཁྲོ་བོ་ཆེན་པོ། སྐུ་མདོག་དམར་པོ་ཉི་མ་བྱེ་བའི་གཟི་འབར་བ། མེ་ཞུན་གྱི་ཐིགས་པ་འཛག་པ། ཞལ་གཅིག་ཕྱག་གཉིས་པ། སྦོམ་ཞིང་ཐུང་ལ་གསུས་ཁྱིམ་ཆེ་བ། ཕྱག་གཡས་པས་རལ་གྲི་

༄༅། །མེ་འབར་བ་ནམ་མཁའ་ལ་འཕྱར་ཞིང་། གཡོན་པས་ཐུགས་ཀར་སྡིགས་མཛུབ་མཛད་པའི་རྩེ་ལ་འཁོར་ལོ་རྩིབས་བརྒྱད་པ་མེ་འབར་བ་འཁོར་བ། ཞལ་གདངས་ཤིང་མཆེ་བ་གཙིགས་པ། ལྗགས་འདྲིལ་བ། ཁྲོ་གཉེར་
གློག་ལྟར་འཁྱུག་ཅིང་སྤྱན་གསུམ་དམར་ཟླུམ་ཕྱོགས་བཅུར་གཟིགས་པས་གནོད་བྱེད་གདུག་པ་ཅན་ཐམས་ཅད་ལ་གཟིར་བ། དབུ་སྐྲ་དང་སྨིན་མ་དང་སྨ་ར་དམར་སེར་གྱེན་ལ་འབར་བ། སྟག་གི་པགས་པའི་ཤམ་ཐབས་ཅན། རིན་པོ་ཆེའི་རྒྱན་དང་སྦྲལ་
ཆུན་གྱིས་བརྒྱན་པ། ཡེ་ཤེས་ཀྱི་མེ་ཕུང་འབར་བའི་ཀློང་དཀྱིལ་ན་ཞབས་གཡས་བསྐུམ་གཡོན་བརྐྱང་པས་བྱད་མ་དང་འབྱུང་པོ་བརྫིས་པ། ཞལ་ནས་སྔགས་ཀྱི་ང་རོ་འབྲུག་ལྟར་སྒྲོག་པ། སྐུའི་བ་སྤུའི་ཁུང་བུ་ཐམས་ཅད་ནས་སྤྲུལ་པའི་ཁྲོ་བོ་མཚོན་ཆ་
སྣ་ཚོགས་པར་འཛིན་པ་མཐའ་ཡས་པ་སྤྲོས་པས་སྲིད་པ་གསུམ་འགེངས་ཤིང་གནོད་བྱེད་མ་ལུས་པ་ཚར་གཅོད་པ། ཐུགས་ཀར་པད་ཉི་ལ་ཧཱུཾ་དམར་པོ། དེ་ལས་འོད་ཟེར་འཕྲོས་པས་འོག་མིན་དེ་བཞིན་གཤེགས་པའི་གཙུག་ཏོར་ནས་རང་འདྲའི་གཙུག
ཏོར་འབར་བ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲང་། ཛཿ ཧཱུྃ བཾ་ཧོཿ ཞེས་པས་དགུག་གཞུག་བཅིང་དང་དབང་དུ་བྱ། སླར་ཡང་རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་
བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། རིགས་ལྔས་ཨོཾ་བཛྫཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་དབང་བསྐུར། སྐུ་གང་། དྲི་མ་དག ཆུའི་ལྷག་མ་སྤྱི་བོར་འཁྱིལ་པ་ལས་རྡོ་རྗེ་སེམས་དཔས་དབུར་

བརྒྱན༑ ཐུགས་ཀར་པད་ཉི་ལ་གནས་པའི་ཧཱུཾ་དམར་པོའི་མཐའ་མར་གཟུངས་སྔགས་ཀྱིས་གཡས་སྐོར་དུ་བསྐོར་བ་ལས་མེ་འོད་དཔག་ཏུ་མེད་པ་འཕྲོས། ནད་གདོན་བྱད་བྱུར་རྨི་ལྟས་ངན་པ་དང་དགྲ་བགེགས་ཐལ་བའི་རྡུལ་བཞིན་དུ་བརླག་པར་བསམས་
ལ༑ ན་མཿས་མནྟ་བུདྡྷ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ༀ་ཁ་ཁ་ཁཱ་ཧི་ཁཱ་ཧི། ཧཱུཾ་ཧཱུཾ། ཛྭ་ལ་ཛྭ་ལ། པྲ་ཛྭ་ལ་པྲ་ཛྭ་ལ། ཏིཥྛ་ཏིཥྛ་ཏེ་ཕཊ་ཕཊ་སྭཱ་ཧཱ། ཞེས་པའི་གཟུངས་ཉེར་གཅིག་ལ་སོགས་པ་གང་འགྲུབ་བཟླས་པའི་མཐར་ཨཾ་ཨཉྙཾ་ལ་སོགས་
པས་མཆོད། རྒྱལ་བའྀ་གཙུག་ཏོར་ལས་འཁྲུངས་ཤིང་། །ཉི་མ་བྱེ་བའི་གཟི་འབར་བ། །གཙུག་ཏོར་འབར་བ་ཞེས་གྲགས་པའི། །ཁྲོ་བོའི་དབང་པོ་ལ་ཕྱག་འཚལ། །ཞེས་པས་བསྟོད། བདག་ལ་རྨི་ལྟས་ངན་པ་དང་། མཚན་མ་ངན་པ་
དང་༑ ལྟས་ངན་པ་དང་། དུས་མ་ཡིན་པར་འཆི་བ་དང་། ནད་དང་གདོན་དང་གནོད་པ་དང་བགེགས་དང་བར་དུ་གཅོད་པར་བྱེད་པ་ཐམས་ཅད་ཕྱིར་ཟློག་ཅིག ཅེས་བརྗོད་ཅིང་ཐལ་མོ་བརྡབས་ཏེ་གནོད་པ་ཕྱིར་ཟློག་པའི་ཕྲིན་ལས་བཅོལ། གལ་ཏེ་
བདག་བསྐྱེད་རྐྱང་པ་ཉམས་སུ་ལེན་ན་སྐྱབས་འགྲོ་ནས་འདིའི་བར་ཉམས་སུ་བླངས་ལ་དགེ་བ་བྱང་ཆུབ་ཏུ་བསྔོའོ། །གལ་ཏེ་རྨི་ལམ་ངན་པ་རྨིས་ན་དྲན་ཤེས་བཞིན་དང་ལྡན་པས་ལུས་ཀྱི་ཚུགས་མ་ཞིག་པར་བྱས་ལ། རྨི་ལམ་ངན་པ་ཐམས་ཅད་སྲེག་པར་
བསམ་ཞིང་སྔགས་ཉེར་གཅིག་བཟླས་པ་ཁོ་ནས་བཟློག་གོ །མན་ངག་འདི་ལ་མཆོག་ཏུ་ཡིད་ཆེས་པ་དང་། སྔགས་དང་ཏིང་ངེ་འཛིན་ལ་རྩེ་གཅིག་ཏུ་མ་ཡེངས་པར་འབད་པ་ནི་གནད་ཀྱི་དམ་པའོ། །ཞེས་གསུངས་སོ། །ཕྱིར་ཟློག་གི་སྒོམ་བཟླས་

༄༅། །དང་། བསྟོད་པ་རྒྱས་པ་རྣམས་དོན་དུ་གཉེར་བས་ཆག་ལོ་ཙཱ་བས་མཛད་པའི་ཡི་གེར་བལྟ་བར་བྱའོ།།རྗེས་སུ་གནང་བ་ཇི་ལྟར་བྱ་བའི་ཚུལ་ལ། སྟེགས་ཀྱི་སྟེང་དུ་མཎྜལ་ཚོམ་བུ་གཅིག་བཀོད། དེའི་མདུན་དུ་ཟླུམ་གཏོར་
རྒྱན་ལྡན་བཤམས་པའི་མཐའ་ཆུ་གཉིས་ཉེར་སྤྱོད་དང་། རང་གི་མདུན་དུ་རྡོ་རྗེ་དྲིལ་བུ། མེ་ཏོག་སོགས་ཉེ་བར་མཁོ་བ་རྣམས་ཚོགས་པར་བྱས་ལ། མཆོད་པ་རྣམས་ཨཾ་ཨ་མྲྀ་ཏས་བསངས་པ་ནས་བྱིན་གྱིས་བརླབ་པ་སྤྱི་དང་མཐུན། སྐྱབས་འགྲོ་
སེམས་བསྐྱེད་ནས་བརྩམས་ཏེ་བདག་བསྐྱེད་སྒོམ་བཟླས་ཀྱི་མཐར་ཐལ་མོ་བརྡབས་ཏེ་གནོད་པ་ཕྱིར་ཟློག་གི་ཕྲིན་ལས་འཆོལ་བའི་བར་གོང་ལྟར་ཉམས་སུ་བླང་། མདུན་བསྐྱེད་ནི། ཚོམ་བུ་བསང་སྦྱང་། སྟོང་པའི་ངང་ལས་པཾ་ལས་པདྨ་ཞེས་པ་ནས་རྡོ་རྗེ་
སེམས་དཔས་དབུར་བརྒྱན་པའི་བར་གྱིས་ཚོམ་བུ་ལྷར་བསྐྱེད། མཆོད་པ་བྱིན་གྱིས་བརླབས་ནས་སོ་སོའི་ཕྱག་རྒྱ་དང་། ཨོཾ་ཨུཥྞི་ཥ་ཛཱ་ལ་ས་པ་རི་ཝཱ་ར་རེ་རེའི་སྔོན་དུ་འགྲོ་བའི་ཨཉྙཾ་ནས་ཤབྡ་སྭཱ་ཧཱའི་བར་གྱིས་མཆོད། གོང་གི་བསྟོད་པས་
བསྟོད༑ གཏོར་མ་བསང་སྦྱང་། སྟོང་པའི་ངང་ལས་གཏོར་མ་འདོད་དགུ་འབྱུང་བའི་བདུད་རྩིའི་རྒྱ་མཚོར་གྱུར་པར་བསམས་ལ། ཨ་ཀཱ་རོ་ལན་གསུམ་གྱིས་བྱིན་གྱིས་བརླབ། ལྷའི་ལྗགས་ལས་བྱུང་བའི་འོད་ཀྱི་སྦུ་གུས་གཏོར་མའི་བདུད་རྩི་དྲངས་ཏེ་
གསོལ་བས་མཉེས་པར་བསམས་ལ། རྩ་སྔགས་ཀྱི་མཐར་ཨི་དཾ་བ་ལིཾ་ཏ་ཁ་ཁཱ་ཧི་ཁཱ་ཧི་བཏགས་པ་ལན་གསུམ་འབུལ། མཆོད་བསྟོད་འདོད་དོན་གསོལ་བ་གདབ། མདུན་བསྐྱེད་ལ་དམིགས་པའི་བཟླས་པ་ཅུང་ཟད་བྱའོ། །དེ་ནས་སློབ་མ་རྣམས་བོས་

ལ་མེ་ཏོག་བཀྱེ་བསྡུ་གྲུབ་ནས་སློབ་དཔོན་གྱིས་སེམས་བསྐྱེད་གསལ་གདབ། འདིར་གང་གསན་པར་བྱ་བའི་ཆོས་ནི་རིག་སྔགས་འཆང་བའི་སྡེ་སྣོད་ཐམས་ཅད་ཀྱི་རྩ་བར་གྱུར་པ་བྱ་བའི་རྒྱུད་ཡིན། དེ་ལ་རྒྱུད་སྡེ་སྒོ་དྲུག་ཏུ་དབྱེ་བ་ལས་འདིར་དེ་བཞིན་
གཤེགས་པའི་རིགས་ལ་ནང་གསེས་ཀྱི་དབྱེ་བ་བརྒྱད་ཡོད་པའི་ཡ་གྱལ་དེ་བཞིན་གཤེགས་པའི་རིགས་ཀྱི་ཁྲོ་བོ་ཆེན་པོ་དང་གཙུག་ཏོར་འབར་བ་ཞེས་བྱ་བ་སྟེ། དེའང་སྔོན་ཚེ་དེ་བཞིན་གཤེགས་པ་སཱ་ལའི་དབང་པོས་གསུངས་ཤིང་། སླར་ཡང་བཅོམ་ལྡན་
འདས་ཤཱཀྱ་ཐུབ་པས་དབང་སྒྱུར་གྱི་གནས་སུ་འཇམ་དཔལ་རྩ་བའི་རྒྱུད་གསུངས་པའི་ཚེ་བཟླས་ཏེ་གསུངས་ཤིང་། །རྩ་རྒྱུད་དེ་ཉིད་ལས་འདིའི་རིག་སྔགས་གསུངས་པ། ན་མཿས་མནྟ་བུདྡྷ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ༀ་ཁ་ཁ་ཁཱ་ཧི་ཁཱ་ཧི། ཧཱུཾ
ཧཱུཾ༑ ཛྭ་ལ་ཛྭ་ལ། པྲ་ཛྭ་ལ་པྲ་ཛྭ་ལ། ཏིཥྛ་ཏིཥྛ་ཏེ་ཕཊ་ཕཊ་སྭཱ་ཧཱ། གཙུག་ཏོར་འབར་བ་ཞེས་གྲགས་པའི། །སྔགས་འདི་སྔགས་རྣམས་ཀུན་གྱི་མཆོག།གང་ཞིག་ལས་རྣམས་སྟོང་ཕྲག་ནི༑།དགུ་བཅུ་རྩ་བཞི་དག་དང་ནི། །བཀྲ་ཤིས་དཔལ་གྲགས
ཐམས་ཅད་དང་། །རྣམ་པ་སྣ་ཚོགས་ལས་རྣམས་བྱེད། །རྨི་ལམ་ངན་དང་མཚན་མ་ངན། །ལན་གཅིག་བཟླས་པས་སེལ་བར་བྱེད། །ལས་རྣམས་གཞན་ཡང་བྱེད་པས་ནི། །སྔགས་རྣམས་ཀུན་གྱི་བདག་པོ་ཡིན། །ཞེས་བྱ་བ་ལ་སོགས་པས་མངོན་
པར་བསྔགས་པའི་ཡུལ་དུ་གྱུར་པ་གང་དེ། མ་ཧཱ་པཎྜི་ཏ་ཨ་བྷ་ཡཱ་ཀ་རས་ཡང་དག་པར་རྫོགས་པའི་སངས་རྒྱས་ལས་མནོས་ཤིང་། དེ་ནས་བྷཾ་ག་ལའི་པཎྜི་ཤཱ་རཾ་ཀ་ར་གུཔྟ་ནས་བདག་ཅག་གི་འཁོར་ལོའི་མགོན་པོའི་བར་གྱི་བརྒྱུད་པ་བར་མ་ཆད་པ་ལས་

༄༅། །ལེགས་པར་འོངས་པའི་གདམས་པ་ཐུགས་རྩིས་ཤིན་ཏུ་ཆེ་ཞིང་། བླ་མ་གོང་མ་རྣམས་ཀྱང་ཕྱིར་ཟློག་པ་འདི་ཁོ་ན་མཛད་པས་འཕྲལ་དུ་མྱོང་བས་གྲུབ་པའི་གདམས་པ་ཁྱད་པར་ཅན་འདི་ཉིད་ཀྱི་རྗེས་སུ་གནང་བ་ལ་སློབ་དཔོན་
གྱིས་བགྱི་བར་འོས་པ་རྣམས་གྲུབ་ནས། ཁྱེད་རྣམས་ཀྱི་ངོ་སྐལ་དུ་གྱུར་པ་སློབ་དཔོན་ལ་ཁྲོ་བོའི་རྒྱལ་པོ་གཙུག་ཏོར་འབར་བ་དངོས་ཡིན་སྙམ་པས་རྗེས་གནང་ཞུ་བའི་ཡོན་དུ་མཎྜལ་འབུལ། གསོལ་བ་འདེབས་པའི་རྗེས་ཟློས། ཀུན་མཁྱེན་ཡེ་ཤེས་ཕུང་
པོ་སོགས་ཀྱིས་གསོལ་གདབ་དང་། རྒྱུད་ཡོངས་སུ་དག་པར་བྱ་བའི་སླད་དུ། དཀོན་མཆོག་གསུམ་ལ་སོགས་ཀྱིས་གུར་ནས་འབྱུང་བའི་རྒྱུན་བཤགས་དང་། ཐུན་མོང་མ་ཡིན་པའི་གསོལ་བ་གདབ་པ་ནི། དུས་གསུམ་སངས་རྒྱས་ཐམས་ཅད་ཀྱི་ངོ་བོ་
བླ་མ་དམ་པས་བདག་ལ་ཁྲོ་བོ་ཆེན་པོ་གཙུག་ཏོར་འབར་བའི་སྐུ་གསུང་ཐུགས་ཀྱི་རྗེས་སུ་གནང་བ་སྩལ་དུ་གསོལ། ཞེས་པ་རྣམས་ལན་གསུམ་གསུམ་གྱིས་རྗེས་ཟློས་བྱར་གཞུག དངོས་གཞི་ལ། རྗེས་གནང་གི་གཞི་དགོད་པའི་ཕྱིར་དུ་སློབ་མ་རྣམས་
སྭ་བྷཱ་ཝའི་སྔགས་ཀྱིས་སྟོང་པར་སྦྱང་། སྟོང་པའི་ངང་ལས་སློབ་མ་ལྷར་བསྐྱེད་ལ། ཡེ་ཤེས་པ་མདུན་བསྐྱེད་དང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ། ཁྲོ་བོ་ཁྲོ་མོ་རྣམས་ཀྱི་ཐུགས་རྒྱུད་བསྐུལ་ནས་གཙུག་ཏོར་འབར་བ་དཔག་ཏུ་མེད་
པ་སྤྱན་དྲང་། སྔགས་ཀྱི་མཐར་ཛཿ ཧཱུྃ་བཾ་ཧོཿ༔ ཨོཾ་བཛྲ་ཨཱ་ཝེ་ཤ་ཡ་ཨཿ ཨཱཿ ཞེས་བཏགས་པ་ཡང་ཡང་བརྗོད་པས་སློབ་མ་ལ་བསྟིམ། དེས་གཙུག་ཏོར་འབར་བའི་སྐུའི་བྱིན་རླབས་ཞུགས་སོགས་ཀྱིས་བརྡ་སྤྲད། རྗེས་གནང་དངོས་ལ་ལུང་

གསུམ་ལས། རྗེས་སུ་བཟླས་པའི་ལུང་གི་སླད་དུ་སློབ་དཔོན་གྱི་ཐུགས་ཀར་ཉི་མ་ལ་གནས་པའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་ཆད་དེ། སློབ་མའི་ཐུགས་ཀར་འཁོད་པའི་དམིགས་པས་སྔགས་ཀྱི་རྗེས་ཟློས་ལན་གསུམ་བྱར་
གཞུག སློབ་མས་བཅོམ་ལྡན་བདག་གིས་བཟུང་ལགས་སོགས་དང་། སློབ་དཔོན་གྱིས། བཅོམ་ལྡན་འདི་ལ་སོགས་ནས། ཁྲོ་བོ་ཆེན་པོ་གཙུག་ཏོར་འབར་བའི་གསང་སྔགས་ཀྱི་བྱིན་རླབས་མ་ལུས་པ་འཇུག་པར་གྱུར་ཅིག ཅེས་བརྗོད་ཅིང་མེ་ཏོག་
འཐོར་བའི་བར་དང་། དམ་བཅའ་བའི་ལུང་གི་སླད་དུ། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་དུས་ད་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཁྲོ་བོ་ཆེན་པོ་གཙུག་ཏོར་འབར་བ་ཡི་དམ་གྱི་ལྷར་བཟུང་བར་
བགྱིའོ་ཞེས་ལན་གསུམ་གྱིས་རྗེས་ཟློས་བྱར་གཞུག དེས་གཙུག་ཏོར་འབར་བའི་གསུང་གི་བྱིན་རླབས་ཞུགས་སོགས་ཀྱིས་བརྡ་སྤྲད། བྱིན་གྱིས་བརླབ་པའི་ལུང་གི་སླད་དུ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་པས་མདུན་བསྐྱེད་ཀྱི་ཐུགས་རྒྱུད་
བསྐུལ༑ ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པ་ལ་རྣམ་པ་ཁྲོ་བོ་ཆེན་པོ་གཙུག་ཏོར་འབར་བའི་སྐུ་མཐེབ་སོར་གྱི་ཚད་ཙམ་པ་རེ་ཆད། ཁྱེད་རྣམས་ཀྱི་སྤྱི་བོ་ནས་ཐིམ་པས་ཐུགས་ཀའི་ཧཱུཾ་དང་དབྱེར་མེད་དུ་གྱུར་པ་ནས་སྤྲོས་བྲལ་གྱི་ངང་དུ་མཉམ་
པར་འཇོག་པའི་བར་འདྲ། དེས་གཙུག་ཏོར་འབར་བའི་ཐུགས་ཀྱི་བྱིན་རླབས་ཞུགས་སོགས་ཀྱིས་བརྡ་སྤྲད། རྗེས་གཙོ་བོས་ཇི་ལྟར་སོགས་དང་། གཏང་རག་གི་མཎྜལ་དང་། ལུས་ལོངས་སྤྱོད་རྣམས་ཀྱི་འབུལ་གྱིས་བཞེས་སྙམ་པས། དེང་ནས་

༄༅། . །བརྩམས་ཏེ་སོགས་ནི་སྤྱི་ལྟར་བརྗོད་ཅིང་། བསོད་ནམས་འདི་ཡིས་ཐམས་ཅད་གཟིགས་པ་ཞེས་པས། དགེ་བ་བསྔོས་ཏེ་སློབ་མ་རྣམས་རང་གནས་སུ་གཏང་ངོ༌། རྗེས་ནི། མཆོད་པ་ཁ་གསོས་ཏེ་བྱིན་གྱིས་བརླབས་ནས་
མཆོད་བསྟོད་བྱས་ལ་འདོད་དོན་གསོལ་བ་གདབ། ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ་བ་དང་། ཨོཾ་ཁྱེད་ཀྱིས་སེམས་ཅན་སོགས་དང་། ཨོཾ་བཛྲ་མུ ་ཞེས་པས་ཚོམ་བུའི་ཡེ་ཤེས་པ་རང་
བཞིན་གྱི་གནས་སུ་གཤེགས།:དམ་ཚིག་པ་རང་ལ་གཉིས་སུ་མེད་པར་ཐིམ་ཞེས་དང་། དགེ་བ་འདི་ཡིས་མྱུར་དུ་བདག །གཙུག་ཏོར་འབར་བ་འགྲུབ་གྱུར་ནས། །ཞེས་སོགས་ཀྱིས་བསྔོ་བ་སྨོན་ལམ་གང་ཤེས་བརྗོད་དོ། །འདི་ལ་བརྟེན་ནས་རང་ངམ་
བསྒྲུབ་བྱ་ལ་བྱད་གཏད་ཀྱི་གནོད་པ་དང་། རྨི་ལྟས་ངན་པ་སོགས་བྱུང་ན་བྱད་ཆུ་བོར་བསྐྱུར་བའི་གདམས་པ་ལག་ཏུ་བླང་པའི་ཚུལ་ནི། ཆུ་བོ་ཆེན་པོའི་འགྲམ་དུ་ཕྱིན་པའམ། ཕྱིན་པར་བསམས་ལ་མདུན་དུ་སླ་ང་ལ་སོགས་པའི་སྣོད་དུ་ཆུ་བླུགས་ལ་
གཞག རང་ཉིད་ཁ་ལྷོར་བསྟན་པའམ་གནོད་བྱེད་ཀྱི་ཕྱོགས་སུ་བལྟས་པའི་མདུན་དུ་སྟེགས་ཀྱི་ཁར་ར་ལུག་གི་རིལ་མ་དང་། བོང་བ། སྤེན་མ་བརྒྱ་རྩ་སོགས་ཇི་ལྟར་རིགས་པ་བཤམ། བསྒྲུབ་བྱ་ལ་རྗེས་གནང་དང་འབྲེལ་བར་བྱེད་ན་སློབ་དཔོན་གྱིས་
བྱ་བར་འོས་པ་རྣམས་གྲུབ་པར་བྱས་ནས་རྗེས་གནང་གི་ཐོག་མཐའ་གང་རུང་དུ་བྱ་ཞིང་། ཟུར་དུ་བྱེད་ན་སྐྱབས་འགྲོ་སེམས་བསྐྱེད་སྔོན་དུ་འགྲོ་བས་རང་ཡི་དམ་གྱི་ལྷ་གང་ཡིན་པའམ། གཙུག་ཏོར་འབར་བའི་སྒོམ་བཟླས་སྔར་ལྟར་བྱའོ། །དེ་ནས་བསྒྲབ་

བྱ་ཡོད་ན་མདུན་དུ་འཁོད་དུ་གཞུག་ལ། འདིར་གྲུབ་པའི་སློབ་དཔོན་ཆེན་པོ་ཨ་བྷ་ཡཱ་ཀ་ར་ནས་ཆག་ལོ་ཙཱ་བ་གོང་མ་དགྲ་བཅོམ་པ་སོགས་ལ་རིམ་པར་བརྒྱུད་པའི་ཁྲོ་བོ་གཙུག་ཏོར་འབར་བ་དང་རྗེས་སུ་འབྲེལ་བར། བྱད་ཆུ་བོར་བསྐྱུར་པའི་ལས་ཀྱི་རིམ་
པའམ་སྤེན་གཏོར་མར་གྲགས་པ་ཟབ་མོ་སྒྲིབ་པ་ལ། ཁྱེད་རང་གི་མདུན་གྱི་ནམ་མཁར་པཾ་ལས་པདྨ་དང་རཾ་ལས་ཉི་མའི་སྟེང་དུ་ཞེས་སོགས་ནས། གནོད་བྱེད་མ་ལུས་པ་ཚར་གཅོད་པ་ཞེས་པའི་བར་གྱིས་སྔར་ལྟར་གཙུག་ཏོར་འབར་བ་གསལ་
གདབ༑ དེའི་གཡས་སུ་པདྨ་དང་ཟླ་བའི་སྟེང་དུ་འཁོར་ལོ་ཨཾ་གྱིས་མཚན་པ་ལས། གཙུག་ཏོར་གདུགས་དཀར་མོ་ཅན་མ་སྐུ་མདོག་དཀར་མོ་ཞལ་གསུམ་གྱི་དབུས་དཀར། གཡས་སྔོ་གཡོན་དམར་བ། ཕྱག་བརྒྱད་ཀྱི་གཡས་བཞིན་གདུགས་དཀར་པོ་
དང་༑ འཁོར་ལོ་དང་། ལྕགས་ཀྱུ་དང་། ་གཞུ་འཛིན་པ། ་གཡོན་བཞི་ན་རྒྱལ་མཚན་དང་། རྡོ་རྗེ་དཀར་པོ་རྩེ་ལྔ་པ་དང་། མདའ་དང་། སྡིགས་མཛུབ་དང་བཅས་པའི་ཞགས་པ་འཛིན་པ། ཤིན་ཏུ་ཁྲོས་ཤིང་མ་རུངས་པ་ཐམས་ཅད་འཇིགས་པར་
བྱེད་པ། དར་དང་རིན་པོ་ཆེས་བརྒྱན་པ། གཡོན་ཅུང་ཟད་བརྐྱང་བའི་སྐྱིལ་ཀྲུང་གིས་བཞུགས་པ། འབར་བའི་གཡོན་དུ་པདྨ་དང་ཉི་མའི་གདན་ལ། རྡོ་རྗེ་ཧཱུྃ་གིས་མཚན་པ་ལས་ཕྱག་ན་རྡོ་རྗེ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ། གཡས་རྡོ་རྗེ་
འཕྱར་ཞིང་འཇིགས་པར་བྱེད་པ།·གཡོན་ཞགས་པ་དང་བཅས་པའི་སྡིགས་མཛུབ་ཅན། མཆེ་བ་གཙིགས་པ། སྤྱན་གསུམ་དམར་ལ་ཟླུམ་པ། དབུ་སྐྲ་དམར་པོ་གྱེན་དུ་འབར་བ། སྦྲུལ་དང་རིན་པོ་ཆེས་བརྒྱན་པ། སྟག་གི་པགས་པའི་ཤམ་ཐབས་

།ཅན། ཡེ་ཤེས་ཀྱི་མེ་འབར་བའི་དབུས་ན་གཡོན་བརྐྱང་གི་སྟབས་ཀྱིས་ལོག་འདྲེན་གླང་སྣ་ཅན་བརྫིས་པ། དེ་གསུམ་གྱི་འཁོར་དུ་སངས་རྒྱས་དང་བྱང་ཆུབ་སེམས་དཔའ་རིག་སྔགས་ཀྱི་ལྷ་ཚོགས་མཐའ་ཡས་པས་བསྐོར་
ནས་བཞུགས་པར་གསལ་བཏབ། རང་དང་ལྷ་གསུམ་གྱི་ཐུགས་ཀའི་ཞེས་སམ་སློབ་དཔོན་དང་མདུན་གྱི་ལྷ་གསུམ་དང་བཅས་པའི་ཐུགས་ཀ་ནས་འོད་ཟེར་འཕྲོས་པས། ཁྱེད་རང་གི་སྒོ་གསུམ་ལ་བར་དུ་གཅོད་པར་བྱེད་པའི་ནད་གདོན་བྱད་གཏད་ལ་
སོགས་པ་གཞན་གྱིས་རིག་སྔགས་ཀྱི་སྦྱོར་བ་ངན་པ་བྱས་པ་ཐམས་ཅད་ཚུར་བསྡུས་ནས་མདུན་གྱི་རྫས་རྣམས་ལ་ཐིམ་པར་མོས་པ་མཛོད། ཅེས་བརྗོད་ལ། རྡོ་རྗེ་དང་དྲིལ་བུ་འཛིན་ཅིང་ཧཱུཾ་མཛད་ཀྱི་ཕྱག་རྒྱ་བཅས་ཏེ། རྗེ་བཙུན་རྩ་བ་དང་བརྒྱུད་པར་བཅས་
པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ༴ ཆོས་ཀྱི་བཀའ༴ དགེ་འདུན་གྱི་བཀའ་བདེན༴ དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་མའི་ལྷ་ཚོགས་རྣམས་ཀྱི་བཀའ༴ བཅོམ་
ལྡན་འདས་གཙུག་ཏོར་འབར་བ་ཁྲོ་བོ་ཆེན་པོའི་བཀའ༴ གསང་སྔགས་དང་རིག་སྔགས་ཀུན་གྱི་བདག་པོ་ལག་ན་རྡོ་རྗེའི་བཀའ༴ དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་བཀའ་བདེན་པ་དང་། བདེན་པ་ཆེན་
པོའི་བྱིན་གྱི་རླབས་ཀྱིས། རྡོ་རྗེ་སློབ་མའམ། སྦྱིན་པའི་བདག་པོ་ཆེ་གེ་མོ་ཞེས་བྱ་བའི་ལུས་ངག་ཡིད་གསུམ་ལ་བར་དུ་གཅོད་པར་བྱེད་པའི་ནད་གདོན་སྡིག་སྒྲིབ། རྨི་ལམ་ངན་པ། ལྟས་ངན་པ། དུས་མ་ཡིན་པར་འཆི་བར་འགྱུར་བ་ཐམས་ཅད་

དང་༑ བྱད་དང་མནན་གཏད་དུ་བཅུག་པ་ལ་སོགས་པ་གཞན་གྱིས་རིག་སྔགས་ཀྱི་སྦྱོར་བ་ངན་པ་བརྩམས་པའི་ནུས་མཐུ་ཐམས་ཅད་རང་དབང་མེད་པར་བཀུག་ནས་མདུན་གྱི་རྫས་འདི་དག་ལ་གཉིས་སུ་མེད་པར་ཐིམ་པར་གྱུར་ཅིགཛཿ ཧཱུཾ་བཾ་ཧོཿ ཞེས་
བདེན་པའི་སྟོབས་བརྗོད་པའི་དགུག་གཞུག་ལན་གསུམ་བྱ། དེ་ལྟར་བྱས་པས་རིལ་མ་ལ་སོགས་པའི་རྫས་འདི་དག་ནད་གདོན་སྡིག་སྒྲིབ་བར་དུ་གཅོད་པ་མི་མཐུན་པའི་ཕྱོགས་ཐམས་ཅད་འདུས་པའི་རང་བཞིན་དུ་གྱུར་པར་མོས། མདུན་གྱི་ལྷ་ཚོགས་
རྣམས་ཀྱི་སྐུ་ལས་འོད་ཟེར་རླུང་གི་ཤུགས་དང་ལྡན་པ་དང་སྤྲུལ་པའི་ཁྲོ་ཚོགས་དཔག་ཏུ་མེད་པ་འཕྲོས་པས། རྫས་དེ་རྣམས་རང་དབང་མེད་པར་བདས་ཏེ་རྒྱ་མཚོ་ཆེན་པོར་དོར་བར་མོས་པ་མཛོད། ཅེས་བརྗོད་དེ། རྡོ་རྗེ་དང་བཅས་པའི་ལག་པས་སྤེན་
མ་ཐོགས་ཏེ་ཕྱགས་པའི་ཚུལ་དང་བཅས་ཏེ་འབར་བའི་གཟུངས་སྔགས་ཀྱི་མཇུག་ཏུ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཨ་ཙ་ལེ་ཨ་ཙ་ལེ། ཁ་ཥ་མེ་ཁ་ཥ་མེ། ཁི་ཥི་མེ་ཁི་ཥི་མེ། ཤེ་ཥ་མེ་ཤེ་ཥ་མེ། བཱི་ར་བཱི་ར། བི་ཥ་མེ་བི་ཥ་མེ། སཽ་མེ་སོ་
མེ༑ ཤཱནྟེ་ཤཱནྟེ། དནྟེ་དཱནྟེ། བཛྲ་དྷཱ་ར་བྷནྡྷ་བྷནྡྷ་བཛྲ་པཱ་ཎི་ཕཊ། ཨོཾ་དུཾ་ཧྲཱིཧཱུྃ་ཕཊ་སྭཱ་ཧཱ། ཨོཾ་བཛྲ་པཱ་ཎི་བནྡྷ་བནྡྷ་བཛྲ་པཱ་ཤེ་ན་སརྦ་དུཥཱཾ་བི་ནཱ་ཡ་ཀ་ཧཱུྃ་ཧཱུྃ་ཕཊ། རཀྵ་རཀྵ་ནཱཾ་སརྦ་སཏྭཤྩ་སྭཱ་ཧཱ། བདག་དང་ཆེ་གེ་མོ་ལ་རྨི་ལམ་ངན་པ་དང་། མཚན་མ་
ངན་པ་དང་། ལྟས་ངན་པ་དང་། དུས་མ་ཡིན་པར་འཆི་བ་དང་། ནད་དང་གདོན་དང་གནོད་པ་དང་། བགེགས་དང་བར་དུ་གཅོད་པར་བྱེད་པ་ཐམས་ཅད་རིལ་མ་བཞིན་དུ་ཆུས་ཁྱེར་ཅིགྋ བོང་བ་བཞིན་དུ་ཆུས་ཤིག་ཅིག སྤེན་ཕྱགས་ཀྱིས་ཕྱོགས

༄༅། །ཤིག ཅེས་བརྗོད་ཅིང་། སྤེན་མ་དང་བཅས་པ་ཆུར་དོར། དེ་ལྟ་བུ་བརྒྱ་རྩ་བརྒྱད་ལ་སོགས་པ་བྱས་པའི་མཐར་ཕྱིར་ཟློག་པར་གྱིས་ཤིག མེད་པར་གྱིས་ཤིག་ཞི་བར་གྱིས་ཤིག ཅེས་བརྗོད་ཅིང་ཐལ་མོ་བརྡབས་པས་
ཁྱེད་རྣམས་ཟླ་བ་སྒྲ་གཅན་ལས་གྲོལ་བ་ལྟར་སྒོ་གསུམ་བར་ཆད་དང་བྲལ་ནས་བདེ་བ་དང་ལྡན་པར་མོས་ལ། འཁོར་གསུམ་གའང་དམིགས་པ་མེད་པར་ཤེས་པའི་ལྟ་བ་ཟབ་མོའི་རྒྱས་བཏབ་སྟེ་དགེ་བ་བྱང་ཆུབ་ཏུ་བསྔོའོ། །རང་ཉིད་ཀྱིས་ཉམས་སུ་ལེན་
པའི་ཚེ་བར་སྐབས་ཀྱི་དམིགས་པའི་བརྡ་སྤྲོད་རྣམས་ངག་གིས་མི་བརྗོད་ཅིང་ཡིད་ཀྱིས་བསམ་པ་དང་རང་དང་སློབ་མའི་ཁྱད་པར་བསྐྱར་བ་མིན་པ་འདྲའོ། །འདི་ནི་རང་གཞན་ལ་རྨི་ལམ་ངན་པ་དང་བྱད་ཁ་དང་མཐུ་གཏད་དྲག་པོ་བྱས་པ་ལ་སོགས་པའི་
རྟགས་བྱུང་ན་འདི་ཉིད་ཉམས་སུ་བླངས་པས་དེ་མ་ཐག་ཏུ་བཟློག་པར་འགྱུར་བར་ཐེ་ཚོམ་མེད་པའི་གདམས་པའོ། །སྨྲས་པ། རིག་སྔགས་བྱེ་བའི་གཙུག་ཏོར་ངལ་གསོ་བ། །གང་གི་སྒོམ་བཟླས་བགྱིས་བའི་གཡར་ལམ་དུ། །བགེགས་དགྲ་བྱད་མའི་
སྲོག་རྩ་རྡོ་རྗེའི་ཁམས། །གྲུབ་ཀྱང་སྐད་ཅིག་གཉིས་པར་འཚོའམ་ཅི། །གང་དེའི་སྒྲུབ་ཐབས་རྗེས་སུ་གནང་བ་དང་། །བྱད་གཏད་ཆུ་བོར་བསྐྱར་བའི་ལག་ལེན་རྣམས། །དཔལ་ལྡན་རྡོ་རྗེ་སེམས་དཔའ་ངུར་སྨྲིག་གར། །རྨོར་ཆེན་མཁས་པའི་གསུང་
དོན་རྣམ་གསལ་བྱས། །འདིར་བྱས་དགེ་ཚོགས་འཕོངས་སྐྱེན་དགའ་བྱེད་མདས། །བར་ཆད་བསམ་སྦྱོར་ངན་པའི་བདེན་བྲལ་སྲོག །ཡོངས་ཕྲོགས་བདུད་ལས་རྒྱལ་བའི་ཁང་བཟང་དུ། །ཀུན་མཆོག་སཱི་ཏཱའི་བདེ་ལ་རོལ་གྱུར་ཅིག །ཅེས་ཁྲོ་བོ་གཙུག་

ཏོར་འབར་བའི་སྒྲུབ་ཐབས་རྗེས་གནང་བྱད་འགྲོལ་བ་དང་བཅས་པའི་ལག་ལེན་རྣམ་གསལ་མེ་ལོང་ཞེས་བྱ་བ་འདི་ནི། ཆག་ལོ་རིན་རྒྱལ་གྱི་གསུང་རབ་དང་། རྨོར་ཆེན་པའི་ཕྱག་གཞེས་ལྟར་ཉམས་སུ་བླང་བདེ་བར་བནྡེ་ཚུལ་རིན་གྱིས་བྲིས་
པའོ།།  ཾ །།

༄༅། །ཁྲོ་བོའི་རྒྱལ་པོ་གཙུག་ཏོར་འབར་བའི་གཏོར་མ་ལ་བརྟེན་ནས་ཕྱིར་ཟློག་པའི་གདམས་པ་བར་ཆད་ཀུན་སེལ་ཞེས་བྱ་བ་བཞུགས་སོ།།

།ན་མོ་གུ་རུ་ཨུཥྞི་ཥ་ཛྭ་ལཱ་ཡ། འཕགས་པ་འཇམ་དཔལ་རྩ་བའི་རྒྱུད་ཀྱི་རྟོག་པ་ཆེན་པོ་ལས། ཇི་ལྟར་སཱ་ལུའི་འབྲུ་རྣམས་ནི། །མྱུ་གུས་རྣམ་པར་ཤེས་པར་བྱེད། །དེ་བཞིན་གྲུབ་
པའི་རྫས་རྣམས་ནི། །མཚན་ཉིད་ཀྱིས་ནི་རྣམ་པར་ཤེས།: །ཞེས་སོགས་རྒྱ་ཆེར་གསུངས་ཏེ། འདི་ལྟར་འཇིག་རྟེན་ན་སཱ་ལུའི་འབྲས་བུ་ཕུན་སུམ་ཚོགས་པ་འབྱུང་མི་འབྱུང་མྱུ་གུའི་དུས་ནས་ཤེས་པ
ལྟར༑ རིག་སྔགས་སྦྱོར་བ་པོའི་སྔགས་འགྲུབ་མི་འགྲུབ་ལྟས་ཀྱི་བྱེ་བྲག་ལས་ཤེས་ཤིང་། ལྟས་ཀྱང་མཚན་མ་དང་། རྨི་ལམ་དང་། གཞན་གྱི་སྤྱོད་ཚུལ་སོགས་ལེགས་ཉེས་ལས་ཤེས་པས་ན། རྨི་ལམ
ངན་པ་གཙོ་བོར་གྱུར་པའི་ལྟས་མི་ཤིས་པ་བྱུང་ན་དེ་དག་ཟློག་ཅིང་། ཤིས་པའི་ལྟས་ཀྱི་བྱེད་ལས་ཆུད་མི་ཟ་བར་བདག་གིར་འགྱུར་བས་མཚོན་ཕྱིར་ཟློག་པའི་ཐབས་མཆོག་ཏུ་གྱུར་པ་གཙུག་ཏོར་འབར་བའི་

༄༅། །གཟུངས་སྔགས་འདི་གསུངས་པ་ལ་བརྟེན། གྲུབ་པའི་སློབ་དཔོན་ཨ་བྷ་ཡཱ་ཀ་རས་ལེགས་པར་བཀྲལ་བའི་མན་ངག་ཆག་ལོ་ཙཱ་བ་ཡབ་སྲས་ལ་བཀའ་བབས་པའི་རྗེས་སུ་གནང་བ། སྒྲབ་པའི་ཐབས། ཕྱིར་ཟློག་པའི་སྒོམ
བཟླས༑ བྱད་ཆུ་བོར་བསྐྱར་བའི་ལས་ཚོགས་དང་བཅས་པ་ནི་གཞན་དུ་ཤེས་ལ། འདིར་ཇོ་བོ་བཀའ་གདམས་པའི་མན་ངག་གཏོར་མ་ལ་བརྟེན་ནས་ཕྱིར་ཟློག་པའི་ཚུལ་མདོ་ཙམ་འཆད་པ་ལ་གསུམ། སྦྱོར་བ། དངོས་གཞི། རྗེས་སོ། །དང་པོ་
ནི༑ འདི་ཉིད་ཀྱི་རྗེས་སུ་གནང་བ་ཐོབ་ཅིང་དམ་ཚིག་དང་སྡོམ་པར་ལྡན་པའི་རྣལ་འབྱོར་པས། གནས་དབེན་པར་སྟེགས་བུའི་དབུས་སུ་མཉྫིའི་ཁར་མཎྜལ་ཚོམ་བུ་དང་བཅས་པའི་མདུན། གཏོར་མ་ཟླུམ་པོ་ཐེབ་ཀྱུས་བསྐོར་བ་དང་། ཆུ་གཉིས་སྔོན་
འགྲོའི་ཉེར་སྤྱོད་རྣམས་བཤམ། མཆོད་པ་བྱིན་རླབས་སྔོན་དུ་འགྲོ་བས་བདག་བསྐྱེད་བཟླས་པ་དང་བཅས་སྒྲུབ་ཐབས་ནས་འབྱུང་བ་ལྟར་ཉམས་སུ་བླང་།གཉིས་པ་ནི། མདུན་གྱི་ཚོམ་བུ་ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་པཾ་
ལས་པདྨ་དང་། རཾ་ལས་ཉི་མའི་འོད་དཀྱིལ་འཁོར་གྱི་སྟེང་དུ་ཧཱུཾ་དམར་པོ་ཡོངས་སུ་གྱུར་པ་ལས། བཅོམ་ལྡན་འདས་གཙུག་ཏོར་འབར་བ་ནས། གནོད་བྱེད་མ་ལུས་པ་ཚར་གཅོད་པ། གཞན་ཡང་ཡེ་ཤེས་ཀྱི་ཁྲོ་བོ་ཁྲོ་མོ་རྡོ་རྗེའི་ཆོས་སྲུང་གི་ཚོགས་
བསམ་གྱིས་མི་ཁྱབ་པས་བསྐོར་བ། གཙོ་བོའི་ཐུགས་ཀར་པད་ཉི་ལ་ཧཱུཾ་དམར་པོ། དེ་ལས་འོད་ཟེར་འཕྲོས་པས་འོག་མིན་དེ་བཞིན་གཤེགས་པའི་གཙུག་ཏོར་ནས་ཁྲོ་བོའི་རྒྱལ་པོ་འཁོར་དང་བཅས་པ་ཨོཾ་བཛྲ་ས་མཱཿ ཛཿས་སྤྱན་དྲང་། ཛཿ ཧཱུྃ བཾ་ཧོཿ

མདུན་བསྐྱེད་ལ་གཉིས་སུ་མེད་པར་ཐིམ། སླར་ཡང་རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ དེ་བཞིན་གཤེགས་ཐམས་ཅད་ཀྱིས་འདི་རྣམས་ལ་མངོན་པར་དབང་བསྐུར་བ་སྩལ་དུ་
གསོལ༑ ཞེས་གསོལ་བ་བཏབ་པས་དབང་གི་ལྷ་རྣམས་ཀྱིས། ཨོཾ་བཛྲ་བྷ་ཝ་ཨ་བྷི་ཥི ཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུ་ལྷག་མ་ཡར་ལུད་པ་ལས་རྡོ་རྗེ་སེམས་དཔའ་རེ་རེས་དབུར་
བརྒྱན༑ མཆོད་པ་བྱིན་གྱིས་བརླབས་ལ། ཨོཾ་ཨུཥྞི་ཥ་ཛཱ་ལ་ས་པ་རི་ཝཱ་ར་ཨཉྙཾ་པྲ་ཏཱིཙྪ་སྭཱ་ཧཱ། དེ་བཞིན་དུ་ཤབྡའི་བར་སྦྱར་བས་མཆོད། དཔལ་མགོན་སངས་རྒྱས་སྟོང་གི་རིག་སྔགས་སྐུ། །སོགས་ཆག་ལོ་གསུམ་པས་མཛད་པའི་བསྟོད་པས་
བསྟོད༑ གཏོར་མ་བསང་སྦྱང་། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་འདོད་དགུ་འབྱུང་བའི་བདུད་རྩིའི་རྒྱ་མཚོ་ཆེན་པོར་གྱུར། ཨ་ཀཱ་རོ་ལན་གསུམ་གྱིས་བརླབ། མདུན་བསྐྱེད་
འཁོར་དང་བཅས་པའི་ལྗགས་ལས་བྱུང་བའི་འོད་ཀྱི་སྦུ་གུས་གཏོར་མའི་བདུད་རྩི་དྲངས་ཏེ་གསོལ་བས་མཉེས་པར་བསམས་ལ། གཟུངས་སྔགས་ཀྱི་མཐར་ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི། བཏགས་པ་ལན་གསུམ་གྱིས་ཕུལ། སྔར་བཞིན་
མཆོད༑ རྒྱལ་བའི་གཙུག་ཏོར་ལས་འཁྲུངས་ཤིང་། །ཉི་མ་བྱེ་བའི་གཟི་འབར་བ། །གཙུག་ཏོར་འབར་བ་ཞེས་གྲགས་པའི། །ཁྲོ་བོའི་དབང་པོ་ལ་ཕྱག་འཚལ། །ཁྲོ་རྒྱལ་འཁོར་དང་བཅས་པ་རྣམས། །མཆོད་སྦྱིན་གཏོར་མ་འདི་བཞེས་ལ། །སོགས་

༄༅། །དང་། ཁྲོ་བོའི་རྒྱལ་པོ་གཙུག་ཏོར་འབར་བ་འཁོར་དང་བཅས་པས་བདག་དང་སྦྱིན་པའི་བདག་པོའི་རྨི་ལམ་ངན་པ་དང་། མཚན་མ་ངན་པ་དང་། ལྟས་ངན་པ་དང་། དུས་མ་ཡིན་པར་འཆི་བ་དང་། ནད་དང་། གདོན་
དང་༑ གནོད་པ་དང་། བགེགས་དང་བར་དུ་གཅོད་པ་ཐམས་ཅད་ཕྱིར་ཟློག་པར་མཛད་དུ་གསོལ། །ཞེས་བསྟོད་ཅིང་ཕྲིན་ལས་བཅོལ། དེ་ནས། རང་གི་སྤྱི་བོར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས། སེམས་
ཅན་ཐམས་ཅད་ལ་ཕོག་པས་དེ་དག་གི་རྨི་ལམ་ངན་པ་དང་། མཚན་མ་ངན་པ་དང་། བར་ཆད་ཐམས་ཅད་ཞི་བར་བྱས། སླར་འདུས་ཏེ་རང་གི་ལུས་ལ་ཕོག་པས་བར་ཆད་ཐམས་ཅད་སྦྱངས། མདུན་བསྐྱེད་རྣམས་ལས་ཀྱང་འོད་ཟེར་དང་རྡོ་རྗེ་ཁྲོ་བོའི་
ཚོགས་བསམ་གྱིས་མི་ཁྱབ་པ་འཕྲོས་པས་གདུག་པ་ཅན་ཐམས་ཅད་ཕྱིར་ཟློག་པའི་ལས་མཛད་པར་བསམས་ལ གཟུངས་སྔགས་ཀྱི་ཕཊ་ཕཊ་ཅེས་པའི་མཇུག སྤྱིར་བཏང་ལ། བདག་སྦྱིན་བདག་གི་དོན་དུ་བྱེད་ན། བདག་གི་ཞེས་པར་སྦྱིན་པའི་བདག་པོའི་ཞེས་སྦྱར། གི་
བར་ཆད་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དམིགས་བསལ་མཚན་མ་དང་རྨི་ལྟས་ངན་པ་ཟློག་པའི་དོན་དུ་བྱེད་ན། བདག་གི་སརྦ་དུརྣི་མི ཏྟ་དུརྻཔྰ་ཤཱནྟིཾ་ཀུ་རུ་སྭཱ་ཧཱ། ཞེས་སྦྱར་ལ། བརྒྱ་རྩ་སོགས་ཇི་ལྟར་རིགས་པ་བཟླས་པའི་མཇུག་ཏུ་ཐལ་མོ་སྦྱར་
ལ༑ སངས་རྒྱས་སྟོང་གི་སྔགས་འདི་ནི། །གཙུག་ཏོར་འབར་བ་ཞེས་གྲགས་ཏེ། །ལས་རྣམས་གང་དག་སྟོང་ཕྲག་ནི། །བརྒྱད་ཅུ་དང་ནི་དགུ་དང་ལྔ། །རྣམ་པ་སྣ་ཚོགས་ལས་རྣམས་དང་། །བཀྲ་ཤིས་དཔལ་གྲགས་ཐམས་ཅད་བྱེད། །རྨི་ལམ་ངན་

དང་མཚན་མ་ངན། །ལན་གཅིག་བཟླས་པས་སེལ་བར་བྱེད། །བདེན་པ་དང་བདེན་པའི་ཚིག་འདིས་བདག་དང་སྦྱིན་པའི་བདག་པོའི་རྨི་ལམ་ངན་པ་དང་སོགས་ནས། བགེགས་དང་བར་དུ་གཅོད་པ་ཐམས་ཅད་ཕྱིར་ཟློག་པར་གྱུར་ཅིག མེད་པར་གྱུར་
ཅིག ཞི་བར་གྱུར་ཅིག རབ་ཏུ་ཞི་བར་གྱུར་ཅིག ཅེས་བརྗོད་ལ་ཐལ་མོ་བརྡབ། གྲངས་གསོག་ན། སླར་ཡང་གཏོར་མ་ཐེབ་ཀྱུས་གསོས་ལ་བསང་སྦྱང་བྱིན་རླབས་ནས་བཟླས་པའི་མཇུག་གི་བདེན་སྟོབས་བརྗོད་པའི་བར་གོང་བཞིན་བྱ་བ་སྟེ་ལོ་
གྲངས་སོགས་ཇི་ལྟ་རིགས་པ་བསྐྱར། གྲངས་རྫོགས་པ་ན། བདེན་བརྗོད་ཀྱི་མཇུག་ཏུ། གཙུག་ཏོར་འབར་བའི་ལྷ་ཚོགས་རྣམས། །མཐུ་སྟོབས་ཐོགས་པ་མི་མངའ་ཞིང་། །སོགས་ཟློག་སྒྱུར་གྱི་མཐར་གཟུངས་སྔགས་བཟླ་ཞིང་རོལ་མོ་དང་བཅས་
གཏོར་མ་གཙང་སར་བཏང་། གསུམ་པ་ནི། མཆོད་པ་ཁ་གསོས་བསང་སྦྱང་བྱིན་གྱིས་བརླབ། མདུན་བསྐྱེད་ལ་མཆོད་བསྟོད་བྱ། ‘ ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ། ༀ། ཁྱེད་ཀྱིས་
སོགས་དང་། བཛྲ་མཿ ས་ཡེ་ཤེས་པ་གཤེགས། དམ་ཚིག་པ་རང་ལ་ཐིམ། རང་གི་དཔྲལ་བར་ༀ། མགྲིན་པར་ཨཱཿ ཐུགས་ཀར་ཧཱུཾ། དགེ་བ་འདི་ཡིས་མྱུར་དུ་བདག །གཙུག་ཏོར་འབར་བ་འགྲུབ་གྱུར་ནས། །སོགས་བསྔོ་སྨོན་དང་ཤིས་
བརྗོད་རྒྱས་པར་སྤེལ། ལས་ཀྱི་རྗེས་མི་མངོན་པར་བྱའོ། །དེ་ལྟར་བརྩོན་པས་གོང་དུ་ཇི་སྐད་སྨྲས་པའི་ཕན་ཡོན་རྣམས་འབྱུང་ཞིང་། ལྷག་པར་རིག་སྔགས་ཀྱི་དངོས་གྲུབ་སྒྲུབ་པ་རྣམས་ཀྱི་བར་ཆད་ཞི་བ་དང་། གྲུབ་པའི་འབྲས་བུ་འབྱིན་པ་ལ་མཆོག་ཏུ་

།བསྔགས་པས་འདི་ཁོ་ན་ལ་བརྩོན་པར་བྱའོ། །ཞེས་པའང་བསྟན་པ་ཡོངས་ཀྱི་རྩ་ལག་ཆེན་པོ་མཆིམས་སྟོན་ཐམས་ཅད་མཁྱེན་པ་ནམ་མཁའ་གྲགས་ཀྱིས་མཛད་པའི་གཞུང་གསལ་བྱེད་དང་བཅས་པའི་རྗེས་སུ་འབྲངས་
ཏེ། འཇམ་དབྱངས་མཁྱེན་བརྩེའི་དབང་པོས་སྦྱར་བའི་དགེ་བས་བདག་དང་སེམས་ཅན་ཐམས་ཅད་ལམ་གྱི་བར་དུ་གཅོད་པ་མཐའ་དག་ཞི་བ་དང་། ཕན་བདེའི་དགེ་མཚན་མཆོག་ཏུ་རྒྱས་པའི་རྒྱུར་གྱུར་ཅིག ན་མཿས་མནྟ་བུདྡྷ་ནཱཾ།ཕྱག་འཚལ་ལོ་ཀུན་ནས་
སངས་རྒྱས་རྣམས་ཀྱི། ཨ་པྲ་ཏི་ཧ་ཏ་ཤཱ་ས་ནཱ་ནཱཾ།ཐོགས་པ་མེད་པར་བསྟན་པ་རྣམས་ཀྱི། ཨོཾ་ཁ་ཁ་ཁཱ་ཧི་ཁཱ་ཧི།.ཨཾཟོ་ཟོ། ཟོཞིག་ཟོཞིག ཧཱུྃ་ཧཱུཾ། ཆིངས་ཆིངས། ཛཱ་ལ་ཛཱ་ལ། འབར་བ་འབར་བ། པྲ་ཛཱ་ལ་པྲ་ཛྭ་ལ། རབ་ཏུ་འབར་བ་རབ་ཏུ་འབར་བ། ཏིཥྛ་ཏིཥྛ་ཏེ།བརྟན་ཅིང་བརྟན་པར། ཕཊ་
ཕཊ། ཕཊ་ཕཊ། སྭཱ་ཧཱ། གཞི་ཚུགས། མངྒ་ལཾ།། །།

གཅིག་༄༅། །རྒྱལ་མཚན་རྩེ་མོའི་དཔུང་རྒྱན་གྱི་སྒྲུབ་ཐབས་རྗེས་གནང་མན་ངག་དང་བཅས་པ་བདུད་བཞིའི་གཡུལ་ལས་རྒྱལ་བྱེད་ཅེས་བྱ་བ་བཞུགས་སོ།།
ཝཱཙཏྟཾཨཱམབྷིངྐཝཾཀྑུཾ་

༄། །རྒྱ་གར་སྐད་དུ། ཨཱརྻ་དྷྭ་ཛ་ཨ་གྲ་ཀེ་ཡཱུར་ནཱ་མ་དྷཱ་ར་ཎཱི། བོད་སྐད་དུ། འཕགས་པ་རྒྱལ་མཚན་གྱི་རྩེ་མོའི་དཔུང་རྒྱན་ཅེས་བྱ་བའི་གཟུངས། སངས་རྒྱས་དང་། བྱང་ཆུབ་
སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་ནང་ན་ལྭ་བ་དཀར་པོ་ལྟ་བུའི་རྡོ་ལེབ་ལ་བཞུགས་ཏེ། དེ་ནས་ལྷའི་
དབང་པོ་བརྒྱ་བྱིན་ལྷ་མ་ཡིན་རྣམས་ལས་ཕམ། རབ་ཏུ་ཕམ་ནས་དེ་རྟབ་ཅིང་རིངས་པའི་གཟུགས་ཀྱིས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་
ཏེ༑ བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་འདི་ལྟར་ལྷ་མ་ཡིན་དང་གཡུལ་བཀྱེ་བ་ལས། ལྷ་མ་ཡིན་གྱི་དབང་པོ་ཐགས་ཟངས་རིས་ལས་ཕམ། རབ་ཏུ་ཕམ་སྟེ། སུམ་ཅུ་

༄༅། །རྩ་གསུམ་པའི་ལྷ་རྣམས་ཀྱང་ཕམ། རབ་ཏུ་ཕམ་ན། བཅོམ་ལྡན་འདས་བདག་ཅག་གིས་དེ་ལ་ཇི་ལྟར་བསྒྲུབ་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ལྷའི་དབང་པོ་ཁྱོད་ཀྱིས་རྒྱལ་མཚན་གྱི་རྩེ་མོའི་དཔུང་རྒྱན་
ཅེས་བྱ་བ་གཞན་གྱིས་མི་ཐུབ་པའི་གཟུངས་ཟུངས་ཤིག ངས་ཀྱང་སྔོན་བྱང་ཆུབ་སེམས་དཔར་གྱུར་པ་ན་དེ་བཞིན་གཤེགས་པ་གཞན་གྱིས་མི་ཐུབ་པའི་རྒྱལ་མཚན་ལས་འདི་མནོས་སོ། །མནོས་ནས་ཀྱང་གཞན་ལ་རྒྱ་ཆེར་ཡང་དག་པར་བཤད་དོ།
མངོན་པར་དྲན་ཏེ་དེ་ཚུན་ཆད་འཇིགས་པའམ། བག་ཚ་བའམ། སྤུ་ཟིང་ཞེས་བྱེད་པའམ། ཐ་ན་སྐད་ཅིག་ཡུད་ཙམ་ཡང་ལུས་ལ་གནོད་པ་བྱུང་མ་མྱོང་ངོ་། །བཅོམ་ལྡན་འདས་རྒྱལ་མཚན་གྱི་རྩེ་མོའི་དཔུང་རྒྱན་ཞེས་བགྱི་པ་གཞན་གྱིས་མི་ཐུབ་པའི་
གཟུངས་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཏདྱ་ཐཱ། ཨོཾ་ཛ་ཡ་ཛ་ཡ། བི་ཛ་ཡ་བི་ཛ་ཡ། ཛ་ཡ་བཱ་ཧི་ན། ཤང་ཀཱ་རི་ཤང་ཀ་རི།པྲ་བྷཾ་ཀ་རི། བདག་དང་སེམས་ཅན་ཐམས་ཅད་ཀྱི། སརྦ་ཤ་ཏཱཾ། ཛཾ་བྷ་ཡ་ཛཾ་བྷ་ཡ། སྟམྦྷ་ཡ་
སྟམྦྷ་ཡ། མོ་ཧ་ཡ་མོ་ཧ་ཡ། བྷ་ག་བ་ཏི། ཛ་ཡ་བཱ་ཧི་ནི། མ་ཐ་མ་ཐ། པྲ་མ་ཐ་པྲ་མ་ཐ། གྲ་ས་གྲ་ས། ཧ་ས་ཧ་ས། ཧཱུཾ་ཧཱུཾ། ལ་ཧཱུཾ་ལ་ཧཱུཾ། ལམྦོ་ད་རི། ཏྲེ་ནེ་ཏྲེ། ཙ་ཏུར་བཱ ཀྟེ། ཙ་ཏུར་དཾཥེ། ཙ་ཏུར་བྷུ་ཛེ། ཨ་སི་མུ་ས་ལ། ཙཀྲ། ཏྲི་ཤཱ་
ལ༑ བཛྲ་ཀ་བ་ཙ་དྷཱ་ར་ཎི། བདག་གནོད་པ་ཐམས་ཅད་ལས་སྲུངས་ཤིག་སྲུངས་ཤིག ༀ་བྷ་ག་བ་ཏི། ཧ་ན་ཧ་ན། ད་ཧ་ད་ཧ། པ་ཙ་པ་ཙ། མ་ཐ་མ་ཐ། པྲ་མ་ཐ་པྲ་མ་ཐ། དྷུ་ན་དྷཱ་ན། བི་དྷུ་ན་བི་དྷཱ་ན། ཧཱུཾ་ཧཱུཾ། ཕཊ་ཕཊ། བྷཉྫ་བྷཉྫ། པ་ར་

སི་ནྱ། བི་དྷཱརྻ་ཡ། སརྦ་ཤ་ཏཱཾ་ནཱ་ཤ་ཡ། དྷྭ་ཛ་ཨ་གྲ་ཀེ་ཡཱུ་རེ། ཏྲི་ཊ་ཏྲི་ཊ་ཏྲི་ཊ། བྷི་ཊ་བྷི་ཊ། ཨུལྐ་མུ་ཁི་ཨུལྐ་དྷཱ་ར་ཎཱི། ཏྲི་ལོ་ཀྱ་མ་ཐཱ་ནི། བིདྷཱརྨ་ཡ་པ་ར་སི་ནྱན། བདག་གནོད་པ་ཐམས་ཅད་ལས་སྲུངས་ཤིག་སྲུངས་ཤིག ·ཙ་ལ་ཙ་ལ། ཙི་ལི་
ཙི་ལི། ཙུ་ལུ་ཙུ་ལུ། ཀཾ་པ་ཀཾ་པ། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ། མུཉྫ་མུ ཉྫ། ཨཊྚ་ཧཱ་སཾ་བི་དྷཱརྨ་ཡ། པ་ར་སེེནྱན།་བདག་གནོད་པ་ཐམས་ཅད་ལས་སྲུངས་ཤིག་སྲུངས་ཤིག ཏྲཱ་ས་ཡ་ཏྲཱ་ས་ཡ། བྷཱུ་མ་ཡ་བྷྲ་མ་ཡ། བུདྡྷ་ས་
ཏྱེན༑ དྷརྨ་ས་ཏྱེན། སཾགྷ་ས་ཏྱེན། སཏྱ་པཱ་དཱི་ནཱཾ། སཏྱེན། བུདྡྷ་ས་ཏྱེ་མཱ་ཏི་ཀྲ་མ། དྷརྨ་སཏྱེ་མཱ་ཏི་ཀྲ་མ། སཾ་གྷ་ས་ཏྱེ་མཱ་ཏི་ཀྲ་མ། སཏྱེ་བཱ་དི་ནཱཾ། སཏྱེ་མཱ་ཏི་ཀྲ་མ། ལམྦོ་ད་རི། ལམྦོ་ད་རི།ཀུ་ཊ་ཀུ་ཊ། ཀུཊྛུ་ཀུཊྛཱ། ཀུཊྛཱ་པ་ཡ་ཀུཊྚཱ་པ་
ཡ༑ རུ་དྲ་མ་ནཱ་ཡ། བིཥྛཿམ་ནཱ་ཡ། ཙནྡྲ་སཱུརྻ་བྲཧྨམ་ནཱ་ཡ་ཏྲཾ་ལོ་ཀྱ་ཨ་དྷི་པ་ཏི་མ་ནཱ་ཡ་སརྦ་དེ་བ་ཨ་དྷི་པ་ཏི་མ་ནཱ་ཡ། སརྦ་ཡཀྵ། རཱཀྵ་ས། གན་དྷནྡྷ། ཀུཾ་བྷཎྜ། མ་ཧོ་ར་ག་ཨདྷི་པ་ཏི་མ་ནཱ་ཡ། བི་དྷརྨ་ཡ་པ་ར་སིནྱ། རཾ་ག་རཾ་ག རཾ་གཱ་པ་ཡ་
ར་གཱ་པ་ཡ། ཛྭ་ལ་ཛྭ་ལ། པུཥྤ་མཱ་ལི་ནི། རུནྡྷ་རུནྡྷ། རི་ཏི་རི་ཏི། ཙི་ཏི་ཙི་ཏི། དྷཱི་ཏི་དྷཱི་ཏི། བྷྲ་ཀུ་ཊི། མུ་ཁ་པ་ར་སེ་ན་ཀུ་ལོ ཏ་སཱ་ད་ནི་ཀ་རི། ཧ་ལ་ཧ་ལ། ཧི་ལི་ཧི་ལི། ཧུ་ལུ་ཧུ་ལུ། ཧེ་ཧེ། རི་ནི་རི་ནི། རི་ནི་མ་ཏི། ཛཾ་བྷ་དྷཱ་ཛེ། སརྦ་
བུདྡྷ། ཨ་བ་ལིཾ་ཀི་ཏཾ། བདག་འཇིགས་པ་ཐམས་ཅད་ལས་སྲུངས་ཤིག་སྲུངས་ཤིག སརྦ་ཏ་ཐཱ་ག་ཏ་ཨ་བ་ལོ་ཀི་ཏེ་སྭཱ་ཧཱ། གུ་ཎ་རཱ་ཛ་པྲ་བྷཱ་སོཏྟ་མེ་སྭཱ་ཧཱ། སཱུརྻ་ཨརྐ་བི་མ་ལེ་སྭཱ་ཧཱ། ཙནྡྲ་ཨརྐ་བི་མ་ལེ་སྭཱ་ཧཱ། སརྦ་གྲ་ཧ་ནཀྵ་ཏྲ་དྷེ་མཱི་ཀ་ར་ཎ་སྭཱ་

༄༅། །ཧཱ། བདག་འཇིགས་པ་དང་། གནོད་པ་དང་། ནད་འགོ་བ་དང་། འཁྲུག་པ་ཐམས་ཅད་ལས་སྲུངས་ཤིག་སྲུངས་ཤིག་སྭཱ་ཧཱ། ལྷའི་རྒྱལ་པོ་རྒྱལ་མཚན་གྱི་རྩེ་མོའི་དཔུང་རྒྱན་ཅེས་བྱ་བ་གཞན་གྱིས་མི་ཐུབ་པའི་གཟུངས་
འདིས་ཁྱོད་གཡུལ་སྤྲོད་པའམ། འཐབ་པའམ། རྩོད་པའམ། འགྱེད་པའམ། གང་དུ་འགྲོ་ཡང་རུང་སྟེ་མི་འཇིགས་ཤིང་ཐམས་ཅད་དུ་རྒྱལ་བར་འགྱུར་རོ། །རྒྱལ་མཚན་གྱི་རྩེ་མོའམ། མགུལ་དུ་བཏགས་ན་མིའི་རྒྱལ་པོ་དང་། སྐྱེས་བུ་དཔའ་བོ་
ཐམས་ཅད་ལ་སྲུང་པར་བྱེད་དོ། །བུད་མེད་ཀྱི་གཟུགས་ལྟ་བུར་བསྒྱུར་ནས་མདུན་དུ་འདུག་སྟེ་མི་འཇིགས་པ་སྦྱིན་ཞིང་སྲུང་བར་བྱེད། དཔལ་སྐྱེད་པར་བྱེད། ཕ་རོལ་གྱི་སྡེ་སྤ་བཀོང་བར་བྱེད། བཀྲ་ཤིས་པ་དང་། གཙང་པ་དང༌། གྲགས་པ་
དང་༑ དཔལ་དང་། ཕུན་སུམ་ཚོགས་པ་ཀུན་ཏུ་གནས་པར་བྱེད་དོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ལྷའི་དབང་པོ་བརྒྱ་བྱིན་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་
ཏེ༑ བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་རྒྱལ་མཚན་གྱི་རྩེ་མོའི་དཔུང་རྒྱན་ཅེས་བྱ་བའི་གཟུངས་རྫོགས་སོ།། །།རྒྱ་གར་གྱི་མཁན་པོ་ཛི་ན་མི་ཏྲ་དང་། དཱ་ན་ཤཱི་ལ་དང་། ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེས་
བསྒྱུར་ཅིང་ཞུས་དེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།།. ༈ །།རྒྱ་གར་སྐད་དུ། དྷཱདྷྭ་ཛ་ཨ་གྲ་ཀེ་ཡཱུ་ར་སཱ་དྷ་ནཾ། བོད་སྐད་དུ། རྒྱལ་མཚན་གྱི་རྩེ་མོའི་དཔུང་རྒྱན་གྱི་སྒྲུབ་ཐབས། རྒྱལ་མཚན་གྱི་རྩེ་མོའི་དཔུང་རྒྱན་ལ་ཕྱག་

འཚལ་ལོ། །རྒྱལ་མཚན་གྱི་རྩེ་མོའི་དཔུང་རྒྱན་ནག་མོ་ཞལ་གསུམ་ཕྱག་བཞི་མ། གཡས་ཀྱི་ཞལ་དམར་བ། རལ་གྲི་དང་ཞགས་པ་ནི་གཡས་ཀྱི་ཕྱག་གཉིས་ནའོ། །རྡོ་རྗེས་མཚན་པའི་ཁ་ཊཱཾ་ག་དང་འཁོར་ལོ་ནི་གཡོན་གྱི་ཕྱག་གཉིས་ནའོ། །སྐྲ་ཁམ་པ་
གྱེན་དུ་འགྲེང་མ། ཐོད་པ་སྐམ་པོ་ལྔའི་ཕྲེང་བས་མགོ་ལ་བརྒྱན་པ། སྟག་གི་པགས་པའི་ཤམ་ཐབས་ཅན། ཞལ་མཆེ་བ་རྣམ་པར་གཙིགས་པ། ལྟོ་བ་འཕྱང་བ། ཉི་མའི་འོད་དང་ཟླ་བའི་གདན་ལ་གཡོན་བརྐྱང་བའི་ཞབས་ཀྱིས་གནས་པ། ན་བཟའ་
སེར་པོའི་ཤ་འགག་ཅན། ས་བོན་ནི་ཧཱུཾ་སྟེ་མི་བསྐྱོད་པའི་དབུ་རྒྱན་ཅན། འགྲོ་བའི་དོན་དུ་བསྒོམ་པར་བྱའོ། །ཨོཾ་ཧཱུྃ་སྭཱ་ཧཱ། བཟླས་པའི་སྔགས་སོ། །རྒྱལ་མཚན་རྩེ་མོའི་དཔུང་རྒྱན་གྱི་སྒྲུབ་ཐབས་རྫོགས་སོ། །པཎྜི་ཏ་དོན་ཡོད་རྡོ་རྗེ་དང་། ཁམས་པ་
ལོ་ཙཱ་བ་དགེ་སློང་བ་རིས་བསྒྱུར་བའོ།། ༈ །།རྒྱལ་མཚན་རྩེ་མོའི་དཔུང་རྒྱན་གྱི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་ཚོགས་གཉིས་བསག་གོ །སྟོང་པའི་ངང་ལས་སྐད་ཅིག་གམ། ཡང་ན་ས་བོན་གྱི་སྤྲོ་བསྡུ་ལས་བསྐྱེད་དོ། །མི་
བསྐྱོད་པ་རང་ཆས་སུའོ། །སྤྲོ་ན་སྙིང་གར་པད་ཉི་ལ་ཨོཾ་ཧཱུྃ་སྭཱ་ཧཱ། བཀོད་ལ་བཟླའོ།།དྷ་བཻའི་བཞེད་པའོ། །། སྠི་རྒྱལ་མཚན་རྩེ་མོའི་དཔུང་རྒྱན་ལའང་གཉིས་ཏེ། ལྷ་བསྐྱེད་པ་དང་། བཟླས་པ་བྱ་བའོ། །ཞེས་པ་ནི་བླ་མ་ས་ཆེན་གྱི་གསུང་གི་
དུམ་བུའོ།། ༈ །།ཨོཾ་སྭ་སྟི་བི་ཛ་ཡནྟུ། འཕགས་མ་རྒྱལ་མཚན་རྩེ་མོའི་དཔུང་རྒྱན་སྒྲབ་པར་འདོད་པའི་གང་ཟག་གིས་འདིའི་རྗེས་གནང་དང་ལུང་བླ་མ་ལས་བླངས་ཏེ་གནས་དབེན་པར་བདེ་བའི་སྟན་ལ་བསམ་གཏན་གྱི་འདུག་སྟངས་ཀྱིས་

༄༅། །འཁོད། ངེས་འབྱུང་དང་བྱང་ཆུབ་ཀྱི་སེམས་ཡིད་ལ་བྱས་ཏེ། མདུན་གྱི་ནམ་མཁར་སྐྱབས་ཡུལ་གསལ་བཏབ་ལ། བདག་དང་འགྲོ་བ་སོགས་ཀྱིས་སྐྱབས་འགྲོ་དང་། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་
རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་མ་རྒྱལ་མཚན་རྩེ་མོའི་དཔུང་རྒྱན་གྱི་སྒོམ་བཟླས་ལ་འཇུག་པར་བགྱིའོ། །ཞེས་སེམས་བསྐྱེད། སེམས་ཅན་ཐམས་ཅད་བདེ་བ་དང་སོགས་ཀྱིས་ཚད་མེད་བཞི་བསྒོམ། སྭ་བྷཱ་བའི་སྔགས་བརྗོད་
དེ༑ རང་གི་ཕུང་པོ་ཁམས་དང་སྐྱེ་མཆེད་ཐམས་ཅད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་མཐིང་ནག་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་
བྱས༑ ཚུར་འདུས་ཡོངས་སུ་གྱུར་པ་ལས་བདག་ཉིད་ལྷ་མོ་རྒྱལ་མཚན་གྱི་རྩེ་མོའི་དཔུང་རྒྱན་སྐུ་མདོག་ནག་མོ་ཞལ་གསུམ་ཕྱག་བཞི་མ། རྩ་ཞལ་མཐིང་ནག གཡས་ཞལ་དམར་པོ། གཡོན་ཞལ་ལྗང་གུ། ཞལ་མཆེ་བ་གཙིགས་ཤིང་སྤྱན་གསུམ་
གསུམ་དང་ལྡན་པ། ཕྱག་གཡས་གཉིས་ན་རལ་གྲི་དང་ཞགས་པ། གཡོན་གཉིས་ན་ཁ་ཊཱཾ་ག་དང་འཁོར་ལོ་འཛིན་པ། དབུ་སྐྲ་སེར་པོ་གྱེན་དུ་བརྫེས་པ། ཐོད་པའི་ཕྲེང་བས་བརྒྱན་ཅིང་། སྟག་གི་པགས་པའི་ཤམ་ཐབས་དང་། ན་བཟའ་སེར་པོའི་ཤ་
འགག་ཅན། ལྟོ་བ་འཕྱང་བ། ཞབས་གཡོན་བརྐྱང་གིས་བཞུགས་པ། འོད་ཟེར་དང་ལྡན་པ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཕྱོགས་བཅུའི་དེ་བཞིན་གཤེགས་པ་ཐམས་ཅད་

ལྷ་མོ་རྒྱལ་མཚན་གྱི་རྩེ་མོའི་དཔུང་རྒྱན་གྱི་རྣམ་པར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲང་། ཛ་ཧཱྃ་བཾ་ཧོཿ གཉིས་སུ་མེད་པར་ཐིམ། སླར་ཡང་ཐུགས་ཀ་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་
སྤྱན་དྲང་། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐྱར་བ་སྩལ་དུ་གསོལ། ཞེས་གསོལ་བ་བཏབ་པས། ཨོཾ་བཛྲ་བྷ་བ་ཨ་བྷི་ཥི ཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་
དག ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། ཐུགས་ཀར་ས་བོན་གྱི་མཐར་སྔགས་ཀྱིས་བསྐོར་བ་ལས་འོད་ཟེར་འཕྲོས་པས་འཕགས་པ་མཆོད།སེམས་ཅན་གྱི་དོན་བྱས། སངས་རྒྱས་བྱང་སེམས་རྣམས་ཀྱི་ཐུགས་རྗེ་བྱིན་རླབས་
ནུས་མཐུ་ཐམས་ཅད་འོད་ཟེར་གྱི་རྣམ་པར་སྤྱན་དྲངས་ཏེ་རང་ལ་གཉིས་སུ་མེད་པར་ཐིམ་པར་བསམ་ཞིང་། ༀ་ཧཱུཾ་སྭཱ་ཧཱ། ཞེས་བཟླས་པའི་མཐར། བཅོམ་ལྡན་འདས་མ་བདག་དང་སེམས་ཅན་ཐམས་ཅད་ལ་དངོས་གྲུབ་ཀྱི་སྐལ་བ་སྩལ་དུ་
གསོལ༑ ཞེས་གསོལ་བ་གདབ། རང་གི་སྙིང་ག་ནས་འོད་ཟེར་འཕྲོས་པས་འཁོར་དང་གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་པར་བསམ་མོ། །རྗེས་གནང་བྱེད་ན། གནས་དབེན་པར་མཎྜ་ལར་དྲི་བཟང་གི་ཐིག་ལེ་བྱས་ཏེ་འབྲས་ཀྱི་ཚོམ་བུ་
གཅིག་དགོད། ཆུ་གཉིས་སྔོན་འགྲོའི་ཉེར་སྤྱོད་དང་གཏོར་མ་བཤམ། སློབ་དཔོན་གྱི་མདུན་དུ་ཏིང་ཏིང་ཤགས་དང་། མེ་ཏོག་ལ་སོགས་པ་བཤམས་ལ། མཆོད་པ་རྣམས་ཨ་མྲྀ་ཏེ་ཧཱུྃ་ཕཊ་ཅེས་པས་བསང་། སྭ་བྷཱ་བས་སྦྱང་། སྟོང་པའི་ངང་ལས་ཨོཾ་

།ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཨཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་མཆོག ཞལ་
ཟས༑ རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨཧཱུྃ་སྭཱ་ཧཱ། ཨོཾ་བཛྲ་པཱཏྱཾ་སྭཱ་ཧཱ། ཨོཾ་བཛྲ་པུཥྤ་སྭཱ་ཧཱ། ཞེས་སོགས་ནས། ཨོཾ་བཛྲ་ཤབྡ་སྭཱ་ཧཱ། ཨོཾ་བཛྲ་དྷརྨ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་
ཏ༑ སརྦ་བུདྡྷ་ཀྵེ་ཏྲ་པྲ་ཙ་ལི་ནི། པྲཛྙཱ་པཱ་ར་མི་ཏཱ་ནཱ་ད་སཾ་བྷཱ་ཝེ། བཛྲ་སཏྭ་ཧྲྀ་ད་ཡ་སནྟོ་ཥཎི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨཱ་ཁཾ་སྭཱ་ཧཱ། ཞེས་དང་སོ་སོའི་ཕྱག་རྒྱ་བྱ་ཞིང་མཐར་རོལ་མོ་དཀྲོལ་ཏེ་བྱིན་དབབ། མདུན་བསྐྱེད་བསང་སྦྱང་། སྟོང་པའི་ངང་ལས་གོང་
བདག་བསྐྱེད་ཀྱི་རིགས་འགྲེས་སྦྱར་ལ་བསྐྱེད། གནས་གསུམ་བྱིན་གྱིས་བརླབ། ཡེ་ཤེས་པ་གཞུག དབང་བསྐུར། རིགས་ཀྱི་བདག་པོའི་རྒྱས་གདབ། མཆོད་པ་བྱིན་རླབས་བྱས་ལ། ཨོཾ་བྷ་ག་ཝ་ཏཱི་དྷཱ་ཛ་ཨ་གྲ་ཀེ་ཡཱུར་སྔོན་དུ་འགྲོ་བའི་ཆུ་གཉིས་
སྔོན་འགྲོའི་ཉེར་སྤྱོད་ཀྱིས་མཆོད། དུས་གསུམ་སངས་རྒྱས་ཐམས་ཅད་ཀྱི། །མཁྱེན་བརྩེ་ནུས་པའི་ངོ་བོ་ཉིད། །སྒྲིབ་ལ་དངོས་གྲུབ་མཆོག་སྩོལ་བའི། །ཡི་དམ་ལྷ་ལ་ཕྱག་འཚལ་ལོ། །ཞེས་བསྟོད། གཏོར་མ་བསང་སྦྱང་། སྟོང་པའི་ངང་ལས་
རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ལན་གསུམ་གྱིས་བྱིན་གྱིས་བརླབ། ནམ་མཁའ་མཛོད་ཀྱི་ཕྱག་རྒྱ་དང་། མཚན་སྔགས་ཀྱི་

མཐར་ཨོཾ་ཨ་ཀཱ་རོ་ལན་གསུམ་གྱིས་དབུལ། མཆོད་བསྟོད་བྱས་ལ་འདོད་དོན་གསོལ་བ་གདབ། འདས་གཏོར་གྱི་ལྷག་མ་ཨོཾ་ཨཱཿ ཧཱུྃ་ལན་གསུམ་གྱིས་བྱིན་གྱིས་བརླབས་ལ། གཡས་ལྕགས་ཀྱུའི་ཕྱག་རྒྱ་དང་། ཨོཾ་ལོ་ཀ་པཱ་ལ་ས་པ་རི་ཝཱ་ར་ཨཱ་ཀརྞ
ཡ་ཛཿ ཞེས་པས་མགྲོན་བཀུག་ལ། སྔགས་དེ་ཉིད་ཀྱི་མཐར་ཨ་ཀཱ་རོ་བཏགས་པ་ལན་གསུམ་གྱིས་ཕུལ། འཇིག་རྟེན་པ་ཡི་འབྱུང་པོ་རྣམས། །མཆོད་སྦྱིན་གཏོར་མ་འདི་སྣོམས་ལ། །ཆོས་དོན་བདེན་པ་ལ་གནས་ནས། །ཞི་ཞིང་དུལ་བའི་སེམས་སུ་
མཛོད༑ །བདག་ཀྱང་བྱང་ཆུབ་མ་ཐོབ་པར། །གེགས་མེད་བར་ཆད་མེད་པ་དང་། །དམ་ཚིག་གནས་ལ་གནས་མཛོད་ལ། །བྱང་ཆུབ་ཐོབ་པའི་གྲོགས་ཀྱང་མཛོད། །ཅེས་པས་ཕྲིན་ལས་གཞོལ། ལོ་ཀ་པཱ་ལ་ས་པ་རི་ཝཱ་ར་གཙྪ་ཞེས་པས་འཇིག་རྟེན་
ཐབས་
པའི་གཏོར་མགྲོན་གཤེགས་སུ་གསོལ། མདུན་བསྐྱེད་ཀྱི་ཐུགས་ཀར་ས་བོན་གྱི་མཐར་སྔགས་ཕྲེང་བསམས་ལ། སྤྲོ་བསྡུའི་དམིགས་པས་ཐུགས་རྒྱུད་བསྐར་བར་བསམ་ཞིང་གོང་ལྟར་བཟླས་པ་ཅི་རིགས་བྱ། དེ་ནས་སློབ་མ་རྣམས་ཁྲུས་དང་ཕྱག་བྱས་
བཏུས་
ལ༑ སྙིམ་པ་མེ་ཏོག་དང་བཅས་ཏེ་འཁོད་པ་ལ། སློབ་དཔོན་གྱིས་ཟང་ཟིང་མེད་པའི་བྱམས་པ་དང་། འཁོར་བ་ལས་སྒྲོལ་འདོད་ཀྱི་སྙིང་རྗེ་ཆེན་པོ་སྔོན་དུ་འགྲོ་བས། སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཆེད་དུ་རྗེས་སུ་གནང་བ་ཟབ་མོ་གསན་ལ་དོན་ཉམས་སུ་བླང་བར་བགྱིའོ་སྙམ་པའི་བྱང་ཆུབ་ཀྱི་མཆོག་ཏུ་སེམས་བསྐྱེད་པ་གསལ་བཏབ་ནས་གསན་འཚལ། དེ་ལ་འཇུག་སྒོ་མང་དུ་ཡོད་པ་ལས་འདིར་རྒྱུད་སྡེ་རིན་པོ་ཆེ་

༄༅། །རྣམས་ནས་ལྷའི་རྣལ་འབྱོར་བསམ་གྱིས་མི་ཁྱབ་པ་གསུངས་པ་རྣམས་འཕགས་ཡུལ་གྱི་སློབ་དཔོན་སོ་སོས་ཐུགས་ཉམས་སུ་བཞེས་ཤིང་། སྒྲུབ་པའི་ཐབས་རྒྱས་བསྡུས་སྣ་ཚོགས་མཛད་པ་རྣམས་སློབ་དཔོན་ཆེན་པོ་རྡོ་རྗེ་
གདན་པ་དང་། མ་ཧཱ་པཎྜི་ཏ་ཨ་བྷ་ཡཱ་ཀ་ར་སོགས་ཀྱིས་ཕྱོགས་གཅིག་ཏུ་བསྡུས་པ་སྤྱི་དང་། བྱེ་བྲག་གི་བཀའ་སྲོལ་ཀྱང་མཐའ་ཡས་པར་བཞུགས་པ་ལས། སྒྲུབ་པའི་ཐབས་བརྒྱ་རྩ་དང་རྒྱ་མཚོ་གཉིས་ཀ་ནས་བསྟན་ཅིང་། ཕ་རོལ་གྱི་གཡུལ་ལས་
རྒྱལ་བ་སོགས་མི་མཐུན་པའི་ཕྱོགས་མཐའ་དག་སྲུང་བ་དང་། ཞི་བ་དང་། ཕྱིར་ཟློག་པ་ལ་མཆོག་ཏུ་བསྔགས་པ་འཕགས་མ་རྒྱལ་མཚན་གྱི་རྩེ་མོའི་དཔུང་རྒྱན་ཞེས་བྱ་བའི་རྗེས་སུ་གནང་བ་བསྒྲུབ་པ་ལ། སློབ་དཔོན་གྱིས་བགྱི་བར་འོས་པ་ཐམས་ཅད་
གྲུབ་ནས། ཁྱེད་རང་རྣམས་ཀྱི་ངོ་སྐལ་དུ་གྱུར་པ་ལ་མཎྜལ་འབུལ་བ། གསོལ་བ་འདེབས་པ། རྒྱུད་ཡོངས་སུ་དག་པར་བྱ་བ། ཐུན་མོང་མ་ཡིན་པའི་གསོལ་བ་འདེབས་པ་རྣམས་སྔོན་དུ་འགྲོ་དགོས་པས་སློབ་དཔོན་ལ་ལྷག་པའི་ལྷ་མོ་དངོས་ཡིན་སྙམ་
པའི་མོས་གུས་དང་ལྡན་པས་རྗེས་གནང་ཟབ་མོ་ཞུ་བའི་ཡོན་དུ་མཎྜལ་ཕུལ། མེ་ཏོག་དང་བཅས་པའི་ཐལ་མོ་སྦྱར་ནས་གསོལ་བ་འདེབས་པའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་དང་། །ལྷག་པའི་ལྷ་ཡི་ངོ་བོ་ཉིད། །
དཔལ་ལྡན་བླ་མའི་བཀའ་དྲིན་གྱིས། །བདག་ལ་རྗེས་གནང་སྩལ་དུ་གསོལ། །ཞེས་གསོལ་བ་བཏབ་ནས་རྒྱུད་དག་པའི་སླད་དུ་མདུན་གྱི་ནམ་མཁར་བླ་མ་དང་གཉིས་སུ་མེད་པའི་འཕགས་མ་རྒྱལ་མཚན་རྩེ་མོའི་དཔུང་རྒྱན་བྱང་ཆུབ་སེམས་དཔའི་ཚོགས

ཀྱིས་བསྐོར་བ་སྤྲིན་ཕུང་འཐིབས་པ་ལྟར་བཞུགས་པར་མོས་པ་བྱས་ཏེ། དེ་རྣམས་ཀྱི་སྤྱན་སྔར་བདག་གཞན་གྱི་ཚེ་ཐོག་མ་མེད་པ་ནས་བསགས་པའི་སྡིག་པ་བཤགས་པ་ལ་སོགས་པའི་ཡན་ལག་བདུན་པ་བགྱི་སྙམ་པས་འདིའི་རྗེས་ཟློས་ལན་གསུམ་
མཛོད༑ དཀོན་མཆོག་གསུམ་ལ་སོགས་ནས་འགྲུབ་པར་ཤོག ཅེས་རྒྱུད་དག་པར་བྱས་ནས་ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་དམ་པས་བདག་ལ་བཅོམ་
ལྡན་འདས་མ་རྒྱལ་མཚན་རྩེ་མོའི་དཔུང་རྒྱན་གྱི་སྐ་གསུང་ཐུགས་ཀྱི་རྗེས་སུ་གནང་བ་སྩལ་དུ་གསོལ། ཞེས་གསོལ་བ་འདེབས་པ་རྣམས་རྗེས་གནང་གི་སྔོན་འགྲོ་ཡིན། དངོས་གཞི་ལ། ཐོག་མར་རྗེས་གནང་གི་གཞི་དགོད་པའི་སླད་དུ་སློབ་དཔོན་
གྱིས༑ ཨཾ་སྭ་བྷཱ་ཝ་སོགས་ནས་ཧཾ། ཞེས་བརྗོད་པས་ཁྱེད་རང་གི་ཕུང་པོ་ཁམས་དང་ནས། གྱུར་པ་ལས་ཁྱེད་རང་རྣམས་རེ་རེ་ནས་ལྷ་མོ་རྒྱལ་མཚན་གྱི་རྩེ་མོའི་སོགས་ནས། འོད་ཟེར་དང་ལྡན་པ་ཞེས་པའི་བར་གྱིས་བསྐྱེད། སློབ་དཔོན་གྱི་ཐུགས་ཀ་
ནས་འོད་ཟེར་འཕྲོས་པས་མདུན་བསྐྱེད་དང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀར་ཕོག་པས་དེ་ཐམས་ཅད་ཀྱི་ཐུགས་རྒྱུད་བསྐུལ་ཏེ། ཐུགས་ཀ་ནས་ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པ་ལ། རྣམ་
པ་འཕགས་མ་རྒྱལ་མཚན་རྩེ་མོའི་དཔུང་རྒྱན་གྱི་སྐུ་ཚད་མེད་གྲངས་མེད། བསམ་གྱིས་མི་ཁྱབ་པ་སྤྱན་དྲངས་ཏེ་ཁྱེད་རང་རྣམས་ཀྱི་ལུས་ལ་ཐིམ་པས་རྒྱུད་བྱིན་གྱིས་བརླབས་པར་མོས་པ་མཛོད། ཅེས་དང་རོལ་མོ་བྱ་ཞིང་། ཛཿ ཧཱུྃ་བཾ་ཧོཿ ཨོཾ་བཛྲ་ཨཱ་

t
༄༅། །ཝེ་ཤ་ཡ་ཨཿ ཨཿ ཨཿ ཞེས་ཡང་ཡང་བརྗོད་པས་བཅོམ་ལྡན་འདས་མའི་སྐྱའི་བྱིན་རླབས་ཞུགས། ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། ལུས་བཅོམ་ལྡན་འདས་མའི་སྐ་དང་ནུས་
པ་མཉམ་པར་བྱིན་གྱིས་བརླབས་སྙམ་དུ་མོས་པ་མཛོད། རྗེས་སུ་བཟླས་པའི་ལུང་གི་སླད་དུ། སློབ་དཔོན་གྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང་། སློབ་དཔོན་གྱི་ཞལ་ནས་ཐོན།·ཁྱེད་རང་རྣམས་ཀྱི་ཞལ་དུ་
ཞུགས༑ ཐུགས་ཀའི་ས་བོན་གྱི་མཐར་འཁོད་པར་མོས་པ་བྱས་ཏེ་མེ་ཏོག་དང་བཅས་པའི་ཐལ་མོ་སྦྱར་ནས་འདིའི་རྗེས་ཟློས་མཛོད། ཅེས་དང་། སྔགས་ཀྱི་རྗེས་ཟློས་ལན་གསུམ་བྱར་གཞུག དེ་ལྟར་ལན་གསུམ་བཟླས་པས་དང་པོས་རྒྱུད་བྱིན་གྱིས
བརླབས། གཉིས་པས་དབྱེར་མེད་དུ་བྱས། གསུམ་པས་བརྟན་པར་བྱས་པར་མོས་ཏེ་སློབ་དཔོན་ལ་མེ་ཏོག་གཏོར་ནས་འདིའི་རྗེས་ཟློས་མཛོད། བཅོམ་ལྡན་བདག་གིས་གཟུང་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ལན་གསུམ། དེ་
ལྟར་གསོལ་བ་བཏབ་ནས། སློབ་དཔོན་གྱིས་ཀྱང་མེ་ཏོག་གི་ཕྲེང་བ་སྔགས་སུ་བྱས་ཏེ་ཁྱེད་རང་རྣམས་ཀྱི་སྤྱི་བོར་བཞག་ཅིང་བྱིན་གྱིས་བརླབས་པར་མོས་པ་མཛོད། བཅོམ་ལྡན་འདི་ལ་སྩལ་ལགས་ཀྱི། །འདི་ལ་འགོ་བར་མཛད་དུ་གསོལ། །སྔགས་ཀྱི་
དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། །རྡོ་རྗེ་སློབ་མ་རྣམས་ཀྱི་རྒྱུད་ལ་བཅོམ་ལྡན་འདས་མ་རྒྱལ་མཚན་རྩེ་མོའི་དཔུང་རྒྱན་གྱི་གསང་སྔགས་ཀྱི་བྱིན་རླབས་མ་ལུས་པ་འཇུག་པར་གྱུར་ཅིག ཅེས་བརྗོད་ཅིང་མེ་ཏོག་

འཐོར༑ དམ་བཅའ་བའི་ལུང་གི་སླད་དུ། དུས་ད་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་འཕགས་མ་རྒྱལ་མཚན་གྱི་རྩེ་མོའི་དཔུང་རྒྱན་ཡི་དམ་དུ་གཟུང་སྙམ་པས་འདིའི་རྗེས་ཟློས་མཛོད། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་
བས་དུས་ད་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་འཕགས་མ་རྒྱལ་མཚན་གྱི་རྩེ་མོའི་དཔུང་རྒྱན་ཡི་དམ་གྱི་ལྷར་གཟུང་བར་བགྱིའོ། །ལན་གསུམ། དེ་ལྟར་བྱས་པས་བཅོམ་ལྡན་འདས་མའི་གསུང་གི་བྱིན་རླབས་ཞུགས། ངག་གི་
སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། ངག་བཅོམ་ལྡན་འདས་མའི་གསུང་དང་ནུས་པ་མཉམ་པར་བྱིན་གྱིས་བརླབས་སྙམ་དུ་མོས་པ་མཛོད། བྱིན་གྱིས་རློབ་པའི་ལུང་གི་སླད་དུ་དམིགས་པ་འདི་བཞིན་མཛོད། སློབ་དཔོན་
གྱི་ཐུགས་ཀ་ནས་འོད་ཟེར་འཕྲོས་པ་མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་བསྐལ་ཏེ། ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་བཅོམ་ལྡན་འདས་མའི་སྐྲ་མཐེབ་སོར་གྱི་ཚད་ཙམ་པ་རེ་ཐུགས་ཀ་ནས་རྒྱངས་ཀྱིས་བྱེ་ནས་བྱོན་པ་ཁྱེད་རང་
རྣམས་ཀྱི་སྤྱི་བོ་ནས་ཐིམ་སྟེ་ཐུགས་ཀའི་ཧཱུཾ་ཡིག་དང་དབྱེར་མེད་དུ་གྱུར་པར་མོས་པ་གྱིས། དེའི་ངང་ནས་ལྷ་སྐུ་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུ་ལ་ཡིད་ཆེར་གྱིས་གཏད་པས། རང་ཉིད་ལྷ་སྐུ་གདན་དང་བཅས་པ་འོད་ཟེར་
གྱི་རྣམ་པར་གྱུར་ཏེ་ཐུགས་ཀའི་ས་བོན་ལ་ཐིམ། ས་བོན་དེའང་ཇེ་ཆུང་ཇེ་ཕྲར་གྱུར་ཏེ་མཐར་ནམ་མཁའ་ལ་འཇའ་ཡལ་བ་ལྟར་གྱུར་པ་ལ་བརྟེན་ནས། གཟུང་འཛིན་གཉིས་སྣང་གིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་ཉིད་

༄༅། །འོད་གསལ་སྤྲོས་པའི་མཐའ་ཐམས་ཅད་དང་བྲལ་བ་ནམ་མཁའ་ལྟ་བུ་རྒྱུད་ལ་སྐྱེས་པར་མོས་པ་བྱས་ཏེ་ཅུང་ཟད་ཅིག་མཉམ་པར་འཇོག་མཛོད། དེ་ལྟར་བྱས་པས་བཅོམ་ལྡན་འདས་མའི་ཐུགས་ཀྱི་བྱིན་རླབས་
ཞུགས༑ སེམས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། སེམས་བཅོམ་ལྡན་འདས་མའི་ཐུགས་དང་ནུས་པ་མཉམ་པར་བྱིན་གྱིས་བརླབས་སྙམ་དུ་མོས་པ་མཛོད། དེས་རྗེས་གནང་གི་དངོས་གཞི་གྲུབ་ནས། དེ་དག་གི་
གནས་སྐབས་སུ་ཐོབ་ཅིང་ཁས་བླངས་པའི་དམ་ཚིག་དང་སྡོམ་པ་ལ་བསྲུང་སྡོམ་བགྱི་སྙམ་པས་འདིའི་རྗེས་ཟློས་ལན་གསུམ་མཛོད། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་དམ་ཚིག་བསྡུས་ཏེ་འཛིན་པར་ཁས་
བླངས་ནས་རྗེས་སུ་གནང་བ་རྣམས་རྫོགས་པར་ཐོབ་པའི་གཏང་རག་ཏུ་མཎྜལ་ཕུལ་མཛོད། དེ་ལྟར་མཎྜལ་ཕུལ་ནས་ལུས་ལོངས་སྤྱོད་ཐམས་ཅད་སློབ་དཔོན་ལ་འབུལ། ཆ་ཤས་ནས་ལོངས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་
བརྩམས་ཏེ་བདག་བྲན་དུ། །ཁྱོད་ལ་བདག་ནི་འབུལ་ལགས་ན། །ཁྱེད་ཀྱིས་སློབ་མར་གཟུང་བ་དང༌། །ཆ་ཡིས་ཀྱང་ནི་སྤྱད་དུ་གསོལ། །དེ་རྣམས་ཀྱིས་རྗེས་སུ་གནང་བ་ཟབ་མོ་གསན་པ་ཡིན་པས་རང་གཞན་གྱི་དོན་རྒྱ་ཆེན་པོ་མཛད་པར་ཞུ། བསོད་
ནམས་འདི་ཡིས་སོགས་བརྗོད་ཅིང་སློབ་མ་རྣམས་རང་གནས་སུ་གཏོང་ངོ༌། །རྗེས་ཆོག་ནི། སློབ་དཔོན་གྱིས་མཆོད་པ་བྱིན་རླབས་སྔོན་དུ་འགྲོ་བས་མཆོད་ཅིང་བསྟོད། འདོད་དོན་གསོལ་བ་གདབ། ཡི་གེ་བརྒྱ་པ་ལན་གསུམ་གྱི་མཐར་བཟོད་

གསོལ༑ གཤེགས་བསྡུ། རང་གི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ་ཞེས་གནས་གསུམ་བསྲུང་། དགེ་བ་འདི་ཡིས་མྱུར་དུ་བདག །རྒྱལ་མཚན་རྩེ་མོ་འགྲུབ་སོགས་བསྔོ་སྨོན་དང་། སྟོན་མཆོག་དམ་པ་
སོགས་བཀྲ་ཤིས་ཀྱི་ཚིགས་སུ་བཅད་པ་ཇི་ལྟར་རིགས་པ་བརྗོད་པར་བྱའོ།། . ༈ · །།ཨོཾ་སྭ་སྟི། ··རྒྱལ་མཚན་རྩེ་མོའི་དཔུང་རྒྱན་ཀྱི་རིག་པ་རྒྱལ་མཚན་གྱི་རྩེ་མོར་བཞུགས་སུ་གསོལ་བའམ། མཆོད་རྟེན་ལྟ་བུའི་ཏོག་གི་ནང་དུ་བཞུགས་སུ་གསོལ་
བའི་ཆོ་ག་ནི། གཟུངས་དག་པར་བྲིས་ཏེ་གུར་གུམ་དང་། བྱིན་རྟེན་སོགས་ཀྱིས་བྱུགས། རབ་ཏུ་གནས། འབྲུ་སྨན་རིན་པོ་ཆེའི་རིགས་དང་བཅས་ལྷན་ཅིག་ཏུ་གཞུག་སྟེ། དེའི་མདུན་དུ་མཆོད་གཏོར་བཤམ། སྒྲུབ་ཐབས་བརྒྱ་རྩ་མ་ལས་འབྱུང་བའི་
8LS
བདག་བསྐྱེད་བཟླས་པ་དང་བཅས་གོང་ལྟར་བྱ་བའམ། ཆོ་ག་གཞན་དང་འབྲེལ་ན་བདག་བསྐྱེད་ཟུར་དུ་མ་གྲུབ་ཀྱང་རུང་། ཆ་གསུམ་གཏོར་མའམ་གཞི་བདག་ལ་དཀར་གཏོར་གཏང་། མདུན་རྟེན་ལ་སྦྱོང་ཁྲུས་སྔོན་དུ་འགྲོ་བས་བསང་སྦྱང་། སྟོང་
པའི་ངང་ལས་མདུན་གྱི་ནམ་མཁའ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱྃ་མཐིང་ནག་ལས་ལྷ་མོ་རྒྱལ་མཚན་གྱི་རྩེ་མོའི་དཔུང་རྒྱན་སྐ་མདོག་ནག་མོ་ཞལ་གསུམ་ཕྱག་བཞི་མ། རྩ་ཞལ་མཐིང་ནག གཡས་ཞལ་དམར་པོ། གཡོན་
ཞལ་ལྗང་གུ། ཞལ་མཆེ་བ་གཙིགས་ཤིང་། སྤྱན་གསུམ་གསུམ་དང་ལྡན་པ། ཕྱག་གཡས་གཉིས་ན་རལ་གྲི་དང་ཞགས་པ། གཡོན་གཉིས་ན་ཁ་ཊཾ་ག་དང་འཁོར་ལོ་འཛིན་པ། དབུ་སྐྲ་སེར་པོ་གྱེན་དུ་བརྫེས་པ། ཐོད་པའི་ཕྲེང་བས་བརྒྱན་

༄༅། །ཞིང་། ·སྟག་གི་པགས་པའི་ཤམ་ཐབས་དང་། ན་བཟའ་སེར་པོའི་ཤ་འགག་ཅན། ལྟོ་བ་འཕྱང་བ། ཞབས་གཡོན་བརྐྱང་གིས་བཞུགས་པ། འོད་ཟེར་དང་ལྡན་པ། དེའང་སྟེང་གི་ཆ་ལ་སངས་རྒྱས་དང་བྱང་ཆུབ་སེམས་
དཔའ་ཡི་དམ་དཀྱིལ་འཁོར་གྱི་ལྷ་ཚོགས། མཐའ་སྐོར་ཀུན་ཏུ་ཆོས་སྐྱོང་འཇིག་རྟེན་སྐྱོང་བའི་ཚོགས་ཀྱིས་བསྐོར་བ། དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། བདག་དང་རྟེན་ཀྱི་ཐུགས་ཀའི་ས་བོན་ལས་འོད་ཟེར་འཕྲོས་པས་
འཕགས་མ་རྒྱལ་མཚན་རྩེ་མོའི་དཔུང་རྒྱན་ལ་སངས་རྒྱས་དང་བྱང་ཆུབ་སེམས་དཔའ་ཡི་དམ་དཀྱིལ་འཁོར་གྱི་ལྷ་ཚོགས་ཆོས་སྐྱོང་བ་དང་འཇིག་རྟེན་སྐྱོང་བའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ གཉིས་སུ་མེད་པར་གྱུར། སླར་
ཡང་རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་དང་བཅས་པ་ཨོཾ་བཛྲ་ས་མཱ་ཛཿ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏས་6LS
མ་ཡེ་ཤྲཱི་ཡེ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། མཆོད་པ་བསང་སྦྱང་བྱིན་གྱིས་བརླབ། མཆོད་ཕྲེང་རྒྱས་པའམ། ཨོཾ་སརྦ་ཏ་ཐཱ་ག་ཏ་བྷ་
ག་ཝ་ཏི་དྷྭ་ཛཱ་གྲ་ཀེ་ཡཱུ་ར་ས་པ་རི་ཝཱ་ར་ཨཉྙཾ་སོགས་ཀྱིས་མཆོད། སྤྱི་བསྟོད་རྒྱས་པའམ་བསྟོད་པར་འོས་པ་སོགས་ཀྱིས་བསྟོད། གཏོར་མ། ཨོཾ་ཨཱཿ ཧཱུྃ། གིས་བརླབ། ཨོཾ་སརྦ་ཏ་ཐཱ་ག་ཏ་བྷ་ག་ཝ་ཏི་དྷཱ་ཛཱ་གྲ་ཀེ་ཡཱུ་ར་ས་པ་རི་ཝཱ་ར་ཨོཾ་ཨ་ཀཱ་རོ་སོགས་

གསུམ་གྱིས་ཕུལ། མཆོད་ཅིང་བསྟོད། བཅོམ་ལྡན་འདས་མ་འཁོར་བཅས་རྣམས། །མཆོད་སྦྱིན་གཏོར་མ་འདི་ཞེས་ལ། །སོགས་ཀྱིས་ཕྲིན་ལས་བཅོལ། ཐུགས་རྒྱུད་བསྐུལ་བར་དམིགས་ཏེ་གཟུངས་ཚར་གྲངས་ཅི་ནུས་ཀློག་པ་དང་། ཨོཾ་ཧཱུཾ་སྭཱ་
ཧཱ༑ ཞེས་སྙིང་པོའང་བརྒྱ་རྩ་སོགས་བཟླས་མཐར། ཇི་སྙེད་སུ་དག་སོགས་ཡན་ལག་བདུན་པ་དང་། འདོད་དོན་གསོལ་གདབ་ཇི་ལྟར་རིགས་པ་བྱ། མེ་ཏོག་བཅས་ཐལ་མོ་སྦྱར་ཏེ། བཅོམ་ལྡན་འདས་འཕགས་མ་རྒྱལ་མཚན་རྩེ་མོའི་དཔུང་རྒྱན་
སངས་རྒྱས་དང་བྱང་ཆུབ་སེམས་དཔའ་ཡི་དམ་དཀྱིལ་འཁོར་གྱི་ལྷ་ཚོགས་ཆོས་སྐྱོང་འཇིག་རྟེན་སྐྱོང་བའི་ཚོགས་དང་བཅས་པ་ཐམས་ཅད་བདག་ལ་དགོངས་སུ་གསོལ། བདག་ཅག་གིས་འཕགས་མ་རྒྱལ་མཚན་རྩེ་མོའི་དཔུང་རྒྱན་གྱི་གཟུངས་སྔགས་
ཞི་བ་
རིན་པོ་ཆེས་ཡི་གེར་བྲིས་ཏེ་རྒྱལ་མཚན་གྱི་རྩེ་མོར་མཆོད་ཅིང་གསོལ་བ་བཏབ་པའི་མཐུས། བདག་ཅག་ལ་སོགས་པའི་སེམས་ཅན་ཐམས་ཅད་ལ་ཕ་རོལ་གྱི་དམག་ཚོགས་ཀྱི་འཇིགས་པ་སོགས་མི་མཐུན་པའི་ཕྱོགས་མཐའ་དག་སྲུང་བ་དང་།
དང་༑ ཕྱིར་ཟློག་པ་དང་། ཕན་བདེ་བླ་ན་མེད་པའི་བྱང་ཆུབ་ཐོབ་པའི་དངོས་གྲུབ་སྩོལ་བར་ཅི་གནང་། སྔོན་ལྷའི་དབང་པོ་ལ་དཔལ་གྱི་མགུར་ནས་འདི་སྐད་དུ། ལྷའི་རྒྱལ་པོ་རྒྱལ་མཚན་གྱི་རྩེ་མོའི་དཔུང་རྒྱན་ཅེས་བྱ་བ་གཞན་གྱིས་མི་ཐུབ་པའི་
གཟུངས་འདིས་ཁྱོད་གཡུལ་སྤྲོད་པའམ། འཐབ་པའམ། རྩོད་པའམ། འགྱེད་པའམ། གང་དུ་འགྲོ་ཡང་རུང་སྟེ། མི་འཇིགས་ཤིང་ཐམས་ཅད་དུ་རྒྱལ་བར་འགྱུར་རོ། །རྒྱལ་མཚན་གྱི་རྩེ་མོའམ། མགུལ་དུ་བཏགས་ན་མིའི་རྒྱལ་པོ་དང་། སྐྱེས་

·༄ ༅།། །བུ་དཔའ་བོ་ཐམས་ཅད་ལ་སྲུང་བར་བྱེད་དོ། །བུད་མེད་ཀྱི་གཟུགས་ལྟ་བུར་བསྐྱར་ནས་མདུན་དུ་འདུག་སྟེ། མི་འཇིགས་པ་སྦྱིན་ཞིང་སྲུང་བར་བྱེད་དོ། །དངལ་སྐྱེད་པར་བྱེད། ཕ་རོལ་གྱི་སྡེ་སྤ་བཀོང་བར་བྱེད་དོ། །བཀྲ་
ཤིས་པ་དང་། གཙང་བ་དང་། གྲགས་པ་དང་། དཔལ་དང་ཕུན་སུམ་ཚོགས་པ་ཀུན་ཏུ་གནས་པར་བྱེད་དོ། །ཞེས་བཀའ་སྩལ་པའི་ཕན་ཡོན་ཐམས་ཅད་བདག་དང་སྦྱིན་པའི་བདག་པོ་ལ་སོགས་པའི་སེམས་ཅན་ཐམས་ཅད་ལ་འཕྲལ་དུ་འགྲུབ་པར་ཅི་
གནང་༑ དེ་བཞིན་གཤེགས་པའི་བཀའ་ཡང་དག་པ་ཚད་མར་གྱུར་པས་ཇི་ལྟར་བཀའ་སྩལ་པ་བཞིན་བདེན་པ་མངོན་སུམ་དུ་བསྟན་པར་ཅི་གནང་། ཞེས་ལན་གསུམ་གསོལ་བ་གདབ་ཅིང་མེ་ཏོག་འཐོར། དེ་དེ་བཞིན་ཏུ་ཞལ་གྱིས་བཞེས་པར་
བསམ༑ གཏང་རག་གི་མཆོད་བསྟོད་བྱ། མ་འབྱོར་པ་དང་སོགས་ཀྱི་མཐར། ཡི་གེ་བརྒྱ་པ་ལན་གསུམ་གྱིས་ནོངས་པ་བཤགས། འདིར་ནི་རྟེན་དང་ལྷན་ཅིག་ཏུ། །སོགས་ཀྱི་མཐར། སུ་པྲ་ཏིཥྛ་དང་། ཡེ་དྷརྨཱ བརྗོད་ཅིང་མེ་ཏོག་གི་ཚར་
བབས༑ ནམ་མཁའ་གང་བའི་ཚོགས་ཞིང་རྣམས་རྟེན་དང་དབྱེར་མེད་དུ་ཐིམ་པས་བྱིན་གྱིས་བརླབས་ཤིང༌། སླར་ཡང་སངས་རྒྱས་དང་བྱང་ཆུབ་སེམས་དཔའ་མཁའ་ཁྱབ་ཏུ་སད་པས་བཀྲ་ཤིས་པའི་ཚིགས་སུ་བཅད་པ་དུ་མས་ཀྱང་མངའ་གསོལ་བར་
གྱུར༑ ཆེ་བའི་ཆེ་མཆོག་སོགས་བཀྲ་ཤིས་ཇི་ལྟར་རིགས་པ་བརྗོད་དོ། །ཞེས་པའང་རྗེ་དེ་ཉིད་ཀྱིས་མཛད་པའི་རྒྱལ་མཚན་འཛུགས་ཆོག་ལ་ཞལ་བཀོད་ལྟར་འདིའི་གཞུང་སྒྲུབ་རྗེས་ཉེར་མཁོའི་ཡིག་ཆ་རྣམས་བློ་གཏེར་དབང་པོས་ཕྱོགས་གཅིག་ཏུ་བསྡེབས་

པ་དགེ་ལེགས་འཕེལ།། །།

༄༅། །གནོད་པ་ཕྱིར་ཟློག་པ་ལ་མཆོག་ཏུ་བསྔགས་པ་བྷ་ཡ་ནཱ་ས་ནིའི་གདམས་ངག་གསལ་བྱེད་དང་བཅས་པ་བཞུགས་སོ།།

·༄ ༅། །ཨོཾ་བྷ་ཡ་ནཱ་ས་ནི། ཏྲཱ་ས་ནི། སརྦ་མཱ་ར་པྲ་ཏྱཾ་གི་ར། བི་ནཱ་ས་ནི། ཡེ་ཀེ་ཙིཏ། དུཥྚཱན་སཏཱཿ མ་མ་བི་རཱུ་པ་ཀཾ་ཀནྡྷན་ཏི་ཏཱ་ནི། སརྦ་མཱ་ར་པྲ་ཏྱཾ་གི་རཱ་ཎི་པ་ཏ་ཏུ་ཧཱུྃ་ཕཊ་སྭཱ་
ཧཱ༑ བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །བྷ་ཡ་ནཱ་ས་འདི་ནི་མ་ཧཱ་མཱ་ཡཱའི་རྒྱུད་སྟོང་ཕྲག་བརྒྱད་ཅུ་པ་ལས་འབྱུང་། ་བླ་མ་ཁམས་¸བ་རི་ལོ་ཙཱ་བ་པ་ལ་མུ་སྟེགས་སྐལ་ལྡན་རྒྱལ་པོའི་ཀྱི་དམོད་པ་བྱུང་བ་
ལ༑ བླ་མ་རྡོ་རྗེ་གདན་པ་ཆུང་ངུའི་ཞལ་ནས། ཁྱོད་ལ་མུ་སྟེགས་ཀྱི་དམོད་པ་བྱུང་ནས་འདུག་པས་ཟློག་པ་འདི་གྱིས་ཤིག་གསུངས་ནས་གནང་བ་ཡིན་ནོ། །དེ་ལ་དང་པོ་¸ལུང་ཐོབ་ནས་རང་ཡི་དམ་དུ་བསྒོམས་པའི་ཐུགས་
ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་ཡེ་ཤེས་ཀྱི་མེ་འབར་བར་བསམ་ཞིང་གདོན་ཐམས་ཅད་བསྲེགས་པར་བསམས་ནས་ཞག་ལྔར་ལྔ་བརྒྱ་ལྔ་བརྒྱ་རེ་ཚིག་གཞན་གྱིས་བར་མ་ཆོད་པར་བཟླའོ། །དེས་ལུས་ལ་གོ་གྱོན་པ་དང་། མཚོན་ཆ་ཐོགས་པ་དང་། མཁར་རྫོང་བཙན་སར་སྡོད་

།པ་རྨི་ན་བསྙེན་པའི་རྟགས་སོ། །དེ་ནི་སྦྱོར་བའི་བསྙེན་པའོ། །དེ་ནས་སྒྲུབ་པ་ལ། འཁོར་ལོ་བཅའ་བ་ནི། གྲོ་གའམ་རས་ལ་སོགས་པ་ལ་རྩིབས་བཅུ་པ་ལྟེ་བ་མུ་ཁྱུད་དང་བཅས་པ་བྲིའོ། །ལྟེ་བ་ལ་ཧཱུཾ་ལ་སྔགས་ཀྱི་ཕྲེང་བས་བསྐོར་.བྷ་ཡ་ནཱ་ས་ཞེས་༄༅།
པ་ནས། སྭཱ་ཧཱ་ཡི་གོང་དུ་ཆེ་གེ་མོ་ལ་རཀྟ་དང་བཅས་པ་སྤེལ་བ་བྲིའོ། བར་བྱའོ། རྩིབས་བཅུ་ལ་ཧཱྃ་བཅུ་བྲི། མུ་ཁྱུད་ལ་རྡོ་རྗེའི་རྭ་བས་བར་མ་ཆད་པར་བྱའོ། རྟགས་པར་འདི་དཔེ་ཕལ་ཆེར་ལ་མི་སྣང་ཡང་ཆད་པ་འདྲའོ། དེའི་རབ་གནས་ནི་མཆོད་པ་ལྔ་བཤམ། འཁོར་ལོ་ཟངས་སྡེར་
ལ་སོགས་པའི་ནང་དུ་སྟེགས་ལ་བཞག་རང་ལྷག་པའི་ལྷར་བསྐྱེད་ལ། ཙཀྲ་སྟོང་པའི་ངང་ལས་ཧཱུཾ་ལས་ཙཀྲ་ཇི་ལྟ་བ་བཞིན་བསྐྱེད། ཡེ་ཤེས་ཀྱི་ཙཀྲ་སྤྱན་དྲངས་ལ་གཉིས་སུ་མེད་པར་བསྟིམས་ཏེ། རྟེན་འབྲེལ་གྱི་སྙིང་པོ་བདུན་ནམ་ཉེར་གཅིག་ལ་
སོགས་པ་བཟླས་ཏེ་མེ་ཏོག་གཏོར་ལ་མཆོད་པར་བྱའོ། །དེ་ནས་ཙཀྲ་ཟངས་སམ་ཧེལ་གེའམ་ལ་ཆས་དྲིལ་ལ། དཔུང་པ་གཡོན་པ་ལ་བཏགས་ཏེ་དེ་ལ་ལག་པས་འཇུས་ཏེ་ནུབ་གསུམ་དུ་སྔགས་ལྔ་བརྒྱ་ལྔ་བརྒྱ་བཟླའོ། འདིར་དཔེ་ཁ་ཅིག་ཏུ་ནུབ་གསུམ་དུ་ལན་བདུན་བརྒྱ་རེ་བཟླ་ཞེས་
དང་༑ ཡང་ནུབ་བདུན་དུ་བདུན་བརྒྱ་རེ་བཟླ་ཞེས་པའང་འབྱུང་། ཕྱིས་རྨི་ལམ་རྩུབ་པ་ལ་སོགས་པའི་དུས་སུའང་འཁོར་ལོ་ལ་ལག་པས་འཇུས་ཏེ་སྐྱབས་ཞུ་བའི་བསམ་པས་བཟླས་པ་བྱའོ། དེའི་ཕྱིར་ཉིན་ནས་ནངས་བར་གྱི་དྲི་ཆུ་བར་པ་ཁྱོར་བ་རེ་ལ་སྔགས་བདུན་བདུན་བཟླས་པ་དེ་འདྲ་བ་ལན་གསུམ་
བཏུང་། རིམས་དང་གནོད་པ་ལ་སོགས་བསྲུང་བ་ནི། རང་ཡི་དམ་དུ་བསྒོམས་པའི་དྲི་ཆུ་བར་པ་ལ་སྔགས་བཟླས་པའི་མཆིལ་མ་བཏབ་པ་སྣ་བུག་གཡོན་གྱིས་འཐུང་པས་སྲོག་པ་རྩ་མེར་འབར། སྒལ་ཚིགས་མེ་ཡི་འཁོར་ལོ་བརྩེགས་པར་གྱུར་ཏེ། དེ་ལས་མེ་ཕྱིར་འབར་བས་ནད་གདོན་གང་རུང་བསྲེགས་པར་བསམ། དེས་རིམས་ནད་

དང་གདོན་ནད་ལ་སོགས་པ་ཐུབ་པར་འགྱུར་རོ། ཕྱིས་རིམས་སོགས་བྱུང་ནའང་དྲི་ཆུ་བར་པ་ལ་སྔགས་བདུན་བདུན་བཏབ་ལ་བཏུང་བར་བྱའོ། །འདི་ནི་བསྙེན་པ་དང་ཚུལ་མཚུངས་པའི་དབང་དུ་བྱས་པའོ། །དེ་ནས་ཕྱིས་ཡི་དམ་དུ་ནུབ་རེ་ལ་སྔགས་བདུན་བདུན་ལ་སོགས་པ་ནུས་
ཚད་དུ་ལྷའི་ང་རྒྱལ་དང་ལྡན་པས་བཟླ་བར་བྱའོ། །གཞན་ལ་ཙཀྲ་སྟེར་བ་ལ་རྩིབས་བརྒྱད་པ་བྱའོ། །གཞན་རབ་གནས་ལ་སོགས་པ་ཐམས་ཅད་སྔར་དང་མཚུངས་ངོ་། ལས་སྦྱོར་ལ.དྲག་པོའི་སྦྱིན་སྲེག་བྱེད་པར་འདོད་.རང་དང་ཐབ་ཏུ་ཕྱག་རྡོར་རམ་གཤིན་རྗེ་གཤེད་བསྐྱེད
གསུངས། ན་གནས་བདུན་གྱི་སའམ། མེ་ཕུང་ཤུལ་གྱི་སའམ། གད་པ་ཆད་ལ་ཁད་པའི་ས་བླངས་ལ་ཐབ་ཁུང་གྲུ་གསུམ་ལ་ཞབས་སུ་མཐོ་གང་བ་བྱས་ལ། དེར་¸མར་ངོའི་དུས་སུ་བསྒྲུབ་བྱའི་གནོད་བྱེད་གང་ཡང་རུང་བ་གཟུགས་ཀྱི་སྙིང་གར་མིང་བྱང་བྲིས་པ་བཅུག་ལ་
གནརྐྱལ་དུ། ཟུར་གཅིག་ཏུ་མགོ་བསྟན་པ། ཟུར་གཉིས་སུ་རྐང་པ་གཏད་པ་བྱས་ལ་གཞུག དེར་ཤིང་སྐྱེར་པ་ལ་སོགས་¸ཚེར་མ་ཅན། པ་བརྩིགས་ཏེ། མདུན་དུ་ཚྭ་ཕུལ་གང་ཙམ་བསྒྲུབ་བྱ་དགུག་གཞུག་བྱས་པ་བཞག་ལ། དེ་ནས་སྲོད་ཀྱི་དུས་སུ་རང་ལྷའི་རྣལ་
འབྱོར་རྫོགས་པར་བསྒོམས་ལ་སྔགས། བྷ་ཡ་ནཱ་ས་བཟླས་པའི་མཇུག་ཏུ་མཱ་ར་ཡ་ཕཊ་དང་བཅས་པ་བཟླའོ། །དེ་ནས་མེ་སྦར་ཐབ་ཏུ་ཡི་དམ་ལྷ་སྐད་ཅིག་གིས་བསྐྱེད་ལ། དེའི་ཞལ་ན་མར་གནོད་བྱེད་བསྲེགས་པར་བསམ་ཞིང་། ལ་མདུན་གྱི་ཚྭ་ཕྱེ་ནས་བླངས་ཤིང་སྔགས་མཱ་ར་ཡ་
ཕཊ་དང་བཅས་པ་བཟླས་ལ་ཚྭ་ཕྱེ་ཟད་ཟད་དུ་བསྲེག་མེ་ཤི་ན་ཡང་ཤིང་བསྣན་ཅིང་བསྲེག་གོ །ནུབ་བརྒྱད་བདུན་ཟེར་བའང་སྣང་། ཚུན་ཆད་ཀྱིས་གནོད་བྱེད་གང་ཡང་ཚར་གཅོད་པར་འགྱུར་རོ། །ཐལ་བ་དེ་གནས་དབེན་པར་བཞག་གོ །འཁོར་ལོ་མ་

།བཏགས་པར་ཡི་དམ་དུ་བྱེད་ཅིང་བཟླས་ན་རང་གི་ལྷག་པའི་ལྷའི་ང་རྒྱལ་གྱིས་བྱའོ།།སྲུང་བའི་མཆོག་གོ་།རྫོགས་སོ། །སེ་མཱཾ པྟ་མི་ཐི། འདིའི་བརྒྱུད་པ་ནི། །བླ་མ་རྡོ་རྗེ་གདན་པ། བླ་མ་ཁམས་པ། བླ་མ་ས་ཆེན། བླ་མ་རྗེ་བཙུན། ས་སྐྱ་པཎྜི་
ཏའོ། །འདི་བྱིན་རླབས་ཤིན་ཏུ་ཆེ་བ་ཡིན་གསུངས། འདི་ལ་གཞན་དག་གིས་ལྷ་མང་པོ་བསྒོམ་པར་བྱས་འདུག་སྟེ་རང་དགར་བྱས་པ་ཡིན། འདི་ལ་འདི་ཀ་ལས་མེད། ཡོད་ན་བླ་མ་བ་རི་བ་དངོས་ལ་བླ་མ་ས་ཆེན་གྱིས་ཞུས་པས་ཡོད་རིགས་པ་ལ་འདི་ལས་མི་སྣང་ངོ་གསུངས། སྤྱིར་བླ་མས་མི་གསུང་བའི་ལེགས་སུ་རེ་བ་བྱས་པས་ནུས་པ་མི་
འབྱུང་༑ རྨོངས་པ་རང་དགར་བྱེད་པ་ལ་སྨྲ་ཅི་ཡོད། དེས་ན་ཚུལ་བཞིན་དུ་བྱས་པས་ནུས་པ་ཡོད་དོ་གསུངས་སོ། །འདིའི་རྩ་བ་རྗེ་ས་ཆེན་གྱི་གསུང་ལ། མཚན་བུ་རྣམས་ཕལ་ཆེར་ས་པཎ་གྱིས་བཏབ་པར་སྣང་། མདྒལཾ།། ༈ །།བྷ་ཡ་ནཱ་སའི་བསྙེན་སྒྲུབ་ལས་གསུམ་ཟུར་འདེབས་དང་བཅས་པ་ཚུལ་
འོད་ཀྱིས་བསྒྲིགས་པ་བཞུགས་སོ། །ན་མོ་གུ་རུ་བྷྱ ཆོས་དབྱིངས་ཡེ་ཤེས་རང་བཞིན་བཅོམ་ལྡན་འདས། །ནམ་མཁའི་མདོག་ཅན་རྡོར་དྲིལ་ཐུགས་ཀར་འཛིན། །གཡས་བསྐུམ་གཡོན་བརྐྱང་ཁྲོ་བོའི་རྒྱན་གྱིས་མཛེས། །དགྲ་བགེགས་ལོག་འདྲེན་
འཇོམས་མཛད་དེ་ལ་འདུད། །བླ་མ་བ་རི་བ་ནས་བརྒྱུད་པའི་གདམས་ངག་ཁྱད་པར་ཅན་མང་དུ་ཡོད་པའི་ནང་ནས། ། གནོད་པ་ཕྱིར་ཟློག་པ་ལ་མཆོག་ཏུ་བསྔགས་པ་བྷ་ཡ་ནཱ་སའི་གདམས་ངག་ཉམས་སུ་ལེན་པ་ལ་བསྙེན་པ་དང་། སྒྲུབ་པ་དང་། ལས་
ལ་སྦྱོར་བ་དང་གསུམ་ལས། དང་པོ་ནི། རང་གི་ཡི་དམ་གང་བྱེད་ཀྱིས་ཆོག་པར་གསུངས་ཀྱང་། ཕྱག་ལེན་ལ་རྡོ་རྗེ་ཧཱུཾ་མཛད་ཀྱི་བདག་བསྐྱེད་ལ་བརྟེན་ནས་ཉམས་ལེན་བྱེད་པར་བཤད་པས། དེའི་མངོན་རྟོགས་བསྒོམ་ཚུལ་ནི། ྋཁྱད་པར་བཞི་ལྡན་

སྐྱབས་འགྲོ་དང་། སེམས་བསྐྱེད་ལན་གསུམ་རེ་བྱས་ནས། རང་སྐད་ཅིག་གིས་རྡོ་རྗེ་ཧཱུཾ་མཛད་དུ་གསལ་བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་མཐིང་ནག དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བླ་མ་མི་བསྐྱོད་པའི་རྣམ་
པས་དབུར་བརྒྱན་པའི་ཁྲོ་བོའི་རྒྱལ་པོ་རྡོ་རྗེ་ཧཱུཾ་མཛད་ལ་སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ན་མོ་གུ་རུ་བྷྱ ན་མོ་བཛྲ་ཀྲོ་དྷ་རཱ་ཛ་ས་པ་རི་ཝཱ་རེ་བྷྱ ཨོྃ་བཛྲ་ཀྲོ་དྷ་རཱ་ཛ་ས་
པ་རི་ཝཱ་ར་ཨགྷཾ་པྲ་ཏཱིཙྪ་སྭཱ་ཧཱ། པཱཏྲཾ་པྲ་ཏཱིཙྪ་སྭཱ་ཧཱ། པུཥྤ་ནས་ཤབྡའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སོགས་ལན་གསུམ། དེ་ནས་ཚད་མེད་བཞི་བསྒོམ། ཨོཾ་ཤཱུ་ནྱ་ཏཱ་སོགས། སྟོང་པའི་ངང་ལས་པཾ་ལས་པདྨ་དང་
རཾ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུཾ་ལས་སྣ་ཚོགས་རྡོ་རྗེ་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་གིས་མཚན་པ་དེ་ལས་འོད་ཟེར་ཕྱོགས་བཅུར་འཕྲོས་པས། འོག་རྡོ་རྗེའི་ས་གཞི། ཁོར་ཡུག་རྡོ་རྗེའི་རྭ་
བ༑ སྟེང་རྡོ་རྗེའི་གུར། ཕྱི་རོལ་ཐམས་ཅད་ཡེ་ཤེས་ཀྱི་མེ་རབ་ཏུ་འབར་བ་དང་བཅས་པའི་སྲུང་བའི་འཁོར་ལོར་གྱུར། ཨོཾ་རཀྵ་རཀྵ་ཧཱྃ་ཧཱུྃ་ཕཊ་སྭཱ་ཧཱ། ལན་གསུམ། དེ་ལྟ་བུའི་སྲུང་བའི་འཁོར་ལོའི་དབུས་སུ་པཾ་ལས་པདྨ་དང་། རཾ་ལས་ཉི་མའི་
དཀྱིལ་འཁོར་གྱི་སྟེང་དུ་ཧཱུཾ་མཐིང་ནག དེ་ལས་འོད་ཟེར་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས་རང་ཉིད་ཁྲོ་བོའི་རྒྱལ་པོ་རྡོ་རྗེ་ཧཱུཾ་མཛད། སྐུ་མདོག་སྔོན་པོ་ཞལ་གཅིག་ཕྱག་

།གཉིས་ཀྱིས་རང་གི་ཕྱག་རྒྱས་རྡོ་རྗེ་དྲིལ་བུ་ཐུགས་ཀར་བསྣོལ་ཏེ་འཛིན་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། དམར་ལ་ཟླུམ་པའི་སྤྱན་གསུམ་དང་ལྡན་པ། དབུ་སྐྲ་དང་སྨ་ར་དང་སྨིན་མ་དམར་སེར་གྱེན་དུ་༄༅།
འབར་བ། སྐུ་སྦོམ་ཞིང་ཐུང་བ།་གསུས་ཁྱིམ་ཆེ་བ། ཀླུ་ཆེན་པོ་བརྒྱད་ཀྱིས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམ་ཞིང་གཡོན་བརྐྱང་པའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། རྒྱས་པར་སྤྲོ་
ན༑ མིག་ཏུ་གཏི་མུག་རྡོ་རྗེ་མ་སོགས་ཀྱིས་སྐྱེ་མཆེད་སྐུ་གསུང་ཐུགས་བྱིན་གྱིས་བརླབ། བསྡུ་ན། དེའི་དཔྲལ་བར་ཨཾ། མགྲིན་པར་ཨཱཿ ཐུགས་ཀར་ཧཱུཾ། ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཁྲོ་བོའི་རྒྱལ་པོ་རྡོ་རྗེ་ཧཱུྃ་མཛད་ལ་
68ཟླ, 、སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཿ ཛཿ ཧཱུྃ བཾ་ཧོཿ དམ་ཚིག་པ་ལ་གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་
ཨོཾ་བཛྲ་ས་མཱ་ཛཿ བཅོམ་ལྡན་དེ་བཞིན་གཤེགས་པ་ཀུན།།ཞེས་སོགས་ཀྱིས་གསོལ་བ་གདབ།སངས་རྒྱས་རྣམས་ནི་ཐམས་ཅད་ཀྱི་སོགས་དང་།་ཨོཾ་བཛྫཱི་བྷ་ཝ་ཨ་བྷི་ཥི ཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐར།
གང་༑ དྲི་མ་དག ཆུ་ལྷག་མ་ཡར་ཡུད་པ་ལས་མི་བསྐྱོད་པས་དབུར་བརྒྱན། སྤྲོ་ན་སྔགས་མཆོད་དང་། འཇིགས་པའི་ཧཱུཾ་སྒྲ་ངེས་སྒྲོག་ཅིང་། །སོགས་ཀྱིས་བསྟོད། དེ་ནས། རང་གི་སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་མཐིང་ནག

ལས་མེ་ཡི་འོད་ཟེར་ཕྱོགས་བཅུར་འཕྲོས་པས་དགྲ་བགེགས་ལོག་པར་འདྲེན་པ་ཐམས་ཅད་བསྲེགས་པར་བསམས་ནས། ངག་ཏུ། ཨོཾ་བྷ་ཡ་ནཱ་ས་ནི།.ཨོཾ་འཇིགས་པ་ཐམས་ཅད་ཉམས་པར་བྱེད་པ། ཏྲཱ་ས་ནི། སྐྲག་པར་བྱེད་པ། སརྦ་མཱ་ར་པྲ་ཏྱཾ་གི་ར།:བདུད་ཐམས་ཅད་ཕྱིར་
ཟློག་པར་བྱེད་པ། བི་ནཱ་ས་ནི།.རྣམ་པར་ཉམས་པར་བྱེད་པས། ཡེ་ཀེ་ཙིཏྲ། གང་ཅི་ཡང་རུང་བའི་དུཊྛཱན་ས་ཏཱཿ གདུག་པའི་སེམས་ཅན། མ་མ་བིརླུ་པ་ཀི་ཀུནྡྷན།.བདག་གི་ངན་པར་བྱེད་པ། ཏི་ཏཱ་ནི།དེ་དག་དང་། སརྦ་མཱ་ར་ཎ་པྲ་ཏྱཾ་གི་རཱ་ཎི། བདུད་ཐམས་ཅད་ཕྱིར་ཟློག་པར་གྱིས་ཤིག། པ་ཏ་ཏུ་
ཕཊ་སྭཱ་ཧཱ།:ལྟུང་བར་གྱིས་ཤིག་ཧཱུྃ་ཕཊ་སྭཱ་ཧཱ། ཅེས་ལུང་ཐོབ་ནས་ཞག་ལྔའི་བར་དུ་ཉིན་རེ་བཞིན་ཕྱི་དྲོར་ལྔ་བརྒྱ་རེ་ཚིག་གཞན་གྱིས་བར་མ་ཆོད་པར་བཟླའོ། ་།བསྙེན་པའོ། །དེའི་དུས་སུ་ལུས་ལ་གོ་གྱོན་པ་དང་། མཚོན་ཆ་ཐོགས་པ་དང་། མཁར་རྫོང་ཆེན་
06s
.པོར་བསྡད་པ་དང་། སྲུང་ཆ་བཟང་པོས་བསྐོར་བ་རྨིས་ན་བསྙེན་པ་འགྲུབ་པའི་རྟགས་སོ། །གཉིས་པ་བསྙེན་པ་དང་ཚུལ་མཚུངས་པའི་དབང་དུ་བྱས་པའི་སྒྲུབ་པ་ནི། རང་སྲུང་བའི་འཁོར་ལོ་དང་གཞན་ལ་སྟེར་བའི་འཁོར་ལོ་གཉིས་ལས། དང་པོ་
ནི༑ འཁོར་ལོ་བྲི་བའི་གཞི་གྲོ་གའམ། རས་སམ་ཤོག་བུ་ལ་སོགས་པ་བུག་རལ་མེད་པ་ལ། འཁོར་ལོ་རྩིབས་བཅུ་པ། ལྟེ་བ་མུ་ཁྱུད་བཅས་པ་བྲིས་ལ། དེའི་ལྟེ་བ་ལ་ཧཱུཾ་བྲི། མདུན་ནས་གཡས་སྐོར་གྱིས། ཨོཾ་བྷ་ཡ་ནཱ་ས་ཞེས་པ་ནས་སྭཱ་ཧཱའི་གོང་
དུ་བསྲུང་བྱའི་མིང་བྲིས་ལ་མཐར་རཀྵ་རཀྵ་སྭཱ་ཧཱ་བྲིའོ། །རྩིབས་བཅུ་ལ་ཧཱུྃ་བཅུ་མགོ་ཕྱིར་བསྟན་ལ་བྲི། མུ་ཁྱུད་ལ་རྡོ་རྗེའི་རྭ་བ་བར་མ་ཆད་པས་བསྐོར་བར་བྱའོ། །ཡིག་འབྲུ་ཐམས་ཅད་དབུ་ཅན་དུ་བྲིས་ལ། གུར་གུམ་ལ་སོགས་པ་དྲི་བཟང་པོས་ཡི་གེ་

༄༅། །ལ་མི་གནོད་པར་བྱུག་གོ །དེའི་རབ་གནས་བྱ་ཚུལ་ནི། འཁོར་ལོ་ཟངས་གཞོང་ལ་སོགས་པ་མེ་ཏོག་གིས་བཀང་པའི་སྟེང་དུ་བཞག་ལ། མཐའ་སྐོར་དུ་མཆོད་ཡོན་སྔོན་དུ་འགྲོ་བའི་མེ་ཏོག་ལ་སོགས་པ་ལྔ་བཤམས་
ཏེ༑ སློབ་དཔོན་ལྷའི་ང་རྒྱལ་དང་ལྡན་པས་འཁོར་ལོ་བསང་སྦྱང་། སྟོང་པའི་ངང་ལས་ཧཱུཾ་ལས་བྱུང་བའི་འཁོར་ལོ་རྩིབས་བཅུ་པ་ལྟེ་བ་མུ་ཁྱུད་དང་བཅས་པའི་ལྟེ་བ་ལ་ཧཱུཾ།དེའི་མཐའ་སྐོར་དུ་ཨོཾ་བྷ་ཡ་ནཱ་ས་སོགས་བསྲུང་བྱའི་མིང་རཀྵ་རཀྵ་སྭཱ་
ཧཱ༑ ཞེས་པས་བསྐོར་བ། རྩིབས་ལ་དམིགས་ནས་ཧཱུཾ་བཅུ་ངག་ཏུ་བརྗོད། མུ་ཁྱུད་ལ་རྡོ་རྗེའི་རྭ་བ་བར་མ་ཆད་པས་བསྐོར་བ་དང་བཅས་པར་གྱུར། རང་གི་ཐུགས་ཀ་ནས་འོད་ཟེར་འཕྲོས་པས་རང་བཞིན་གྱི་གནས་ནས་ཡེ་ཤེས་ཀྱི་འཁོར་ལོ་རང་གིས་
r 16s
བསྒོམས་པ་ལྟ་བུ་དཔག་ཏུ་མེད་པ་ཨོཾ་བཛྲ་ས་མཱ་ཛཿ ཛཿ ཧཱུྃ བཾ་ཧོཿ གཉིས་སུ་མེད་པར་ཐིམ། ཡང་ཡང་བརྗོད། མེ་ཏོག་ལ་རྟེན་འབྲེལ་སྙིང་པོ་བདུན་ནམ་ཉེར་གཅིག་བཟླས་པས་བྱིན་གྱིས་བརླབས་ཏེ་འཐོར་བཞིན་དུ། ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུམ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱང་འདས་ཀྱི་ས་ལ་མ་བཞག་གི་བར་དུ། རྒྱལ་བ་རྣམས་མྱ་ངན་ལས་མི་འདའ་བར་
བརྟན་པར་བཞུགས་སུ་གསོལ། བྱེ་བྲག་ཏུ་ཡང་སྲུང་བའི་འཁོར་ལོ་འདི་ལ་བསྐྱེད་ཅིང་སྤྱན་དྲངས་པའི་ཡེ་ཤེས་པ་ཐམས་ཅད་ཇི་སྲིད་འབྱུང་བ་བཞིའི་གནོད་པ་མ་བྱུང་གི་བར་དུ་བརྟན་པར་བཞུགས་ནས་ཆེ་གེ་མོས་གཙོར་བྱས་བདག་ཅག་འཁོར་དང་བཅས་

པ་ཐམས་ཅད་ལ་ཇི་སྲིད་བྱང་ཆུབ་མ་ཐོབ་ཀྱི་བར་དུ་བསྲུང་བ་དང་། བསྐྱབ་པ་དང་། སྦ་བའི་ཕྲིན་ལས་མཛད་དུ་གསོལ། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་བརྗོད་ཅིང་རོལ་མོ་བྱའོ། །དེ་ལྟར་ལན་གསུམ་གྱི་མཐར། ཨོཾ་སརྦ་ཏ་ཐཱ་ག་ཏ་ཨཉྙཾ་པྲ་ཏཱིཙྪ
སྭཱ་ཧཱ། ཞེས་མཆོད་ཡོན་སྔོན་དུ་འགྲོ་བའི་ཉེར་སྤྱོད་ལྔ་རོལ་མོ་དང་བཅས་པ་འབུལ་ཞིང་། དག་པས་འདོད་ཆགས་བྲལ་བའི་རྒྱུ་ནས། ཞི་གྱུར་ཆོས་ལ་ཕྱག་འཚལ་ལོ། །ཞེས་པའི་བར་གྱིས་བསྟོད། སྟོན་མཆོག་དམ་པ་སོགས་ཀྱི་བཀྲ་ཤིས་བརྗོད་
ལ༑ འཁོར་ལོ་ཕན་ཚུན་དང་ཡས་མར་ནང་དུ་ཚུལ་བཞིན་དྲིལ་ལ། ཟངས་སམ་ཧེལ་གེའམ་ལ་ཆས་གཏུམས་ལ། བསྒྲུབ་བྱའི་དཔུང་པ་གཡོན་པ་ལ་བཏགས་ཏེ། ནུབ་བདུན་དུ་སྔགས་བདུན་བརྒྱ་རེ་ཚིག་གཞན་གྱིས་བར་མ་ཆོད་པར་བཟླའོ། །རྨི་
ལམ་རྩུབ་པ་ལ་སོགས་པའི་དུས་སུ་འཁོར་ལོ་ལག་པ་གཡས་པས་འཇུས་ཏེ། སྐྱབས་ཞུ་བའི་བསམ་པས་བཟླའོ། །གཉིས་པ་གཞན་ལ་སྟེར་བའི་འཁོར་ལོ་ནི། རྩིབས་བརྒྱད་པ་བྲི་བ་ལས་མ་གཏོགས་ཆོ་ག་གཞན་ཐམས་ཅད་སྔ་མ་ཇི་ལྟ་བ་བཞིན་དུ་
བྱའོ། །གསུམ་པ་ལས་ལ་སྦྱར་བ་ལ་མང་དུ་ཡོད་ཀྱང་དྲག་པོའི་སྦྱིན་སྲེག་བྱེད་ཚུལ་ནི། གནས་བདུན་གྱི་ས་ནི། ཤྭ་འུད་ཀྱི་ས། གྲོག་པོ་ཕུག་རྡུག་གི་ས། རབ་ཆད་ཀྱི་ཤུལ་ས། གྲོག་མཁར་གྱི་ས། ཞིང་མུ་མའི་ས། ལྷ་ཁང་གོག་པའི་ས་ཟེར་བའང་སྣང་། མི་
ཕུང་ཤུལ་གྱི་ས། གད་པ་ཆད་ལ་ཁད་པའི་ས། བདུན་ཀ་འཛོམ་ན་རབ། དེ་ལྟར་མ་ཡིན་ན་གང་འཛོམ་བླངས་ལ། དེ་ས་བཟང་པོ་གཞན་དང་བསྲེས་ཏེ་རྩིག་ཐབ་ཏུ་བྱེད་པའམ། .ཡང་ན་ས་དེས་འོག་གཞི་ལ་ཞལ་བ་བྱས་ཏེ། བྲིས་ཐབ་དང་རྩིག་ཐབ་

།གང་མོས་བྱའོ། །གཉིས་ཀའང་དྲག་པོའི་ཐབ་ཁུང་སྤྱི་དང་མཐུན་པར་རྒྱར་སོར་ཉི་ཤུ་པ་ལ། རྩིག་ཐབ་ཏུ་བྱེད་ན་དཔང་དུ་སོར་བཅུ་ཡོད་པ་ལ། ཁ་ཁྱེར་དང་མུ་རན་སོར་གསུམ་གསུམ་ཡོད་པའི་མུ་རན་ལ། རྡོ་རྗེ་ནག་པོ་རྩེ་
གསུམ་པ་བར་མ་ཆད་པ་བྲི་ཞིང་། དེའི་ནང་དུ་སྐྱེར་པའི་རྩ་བ་ལ་སོགས་པ་དུག་ཤིང་རྣམས་ཀྱིས་ཐབ་ཁུང་ལས་ཅུང་ཟད་དམའ་བར་བརྩིག ཤར་ལྷོར་མེ་ཚང་བཅས་ལ། དགྲ་བགེགས་གང་ཡིན་གྱི་ལིངྒ་གཟན་ལ་སོགས་པ་ལ་བཟོ་བའམ། ཤོག་པུ་ལ་
བྲི་བ་གང་རུང་བྱས་པའི་སྙིང་གར་ནྲྀའ མ་དགྲ་ལ་ནྲྀ་དང་བགེགས་ལ་ཏྲི་བྲི། ཏྲི་བྲིས་པ་གཞུག་ལིངྒའི་མགོ་ལྷོ་ཟུར་དུ་བསྟན། རྐང་པ་གཉིས་ཟུར་གཉིས་སུ་བསྟན་ཏེ་གན་རྐྱལ་དུ་ཐབ་ནང་དུ་བཞག་ཐབ་ཀྱི་གཡོན་དུ་ཆུ་གཉིས་སྔོན་དུ་འགྲོ་བའི་ཉེར་སྤྱོད་ལྔ་དང་
དཔལ་གཏོར་རྒྱན་ལྡན་བཅས། གཡས་སུ་ཡམ་ཤིང་མེ་སྦར་མེ་དང་བཅས་པ་བཞག་མདུན་དུ་རྡོ་རྗེ་དྲིལ་བུ། ཚྭ་དམར་ཕུལ་གང་ཙམ་གྱི་བསྲེག་རྫས་བཞག་ལིངྒ་བསྒྲལ་རྒྱུ་གཅིག་ཀྱང་མཉམ་དུ་བཤམ། སྒྲུབ་པོར་རང་ཉིད་ཐབ་མདུན་དུ་ཁ་ལྷོར་ཕྱོགས་པས་སྲོད་
དམ༑ མཚན་ཕྱེད་དམ། ཉིན་ཕྱེད་ཀྱི་དུས་སུ་ཆས་ཞུགས་ནག་པོ་བྱེད་པའམ། རང་བཞིན་གྱི་ཆ་ལུགས་ཀྱིས་ཀྱང་རུང་སྟེ་དགྲ་བགེགས་ཚར་བཅད་པའི་བསམ་པས་འདུག་སྟེ།་སྐྱབས་འགྲོ་ནས་བརྩམས་ཏེ་བཟླས་པ་བསྡུ་བའི་བར་སྔར་ལྟ་ར་བྱས་
ལ༑ བྷ་ཡ་ནཱ་ས་ལན་གསུམ་གྱི་མཐར། ༀ་བཛྲ་ཛྭ་ལ་རཾ། ཞེས་བརྗོད་ལ་མེ་སྦར། བྷ་ཡ་ནཱ་ས་ཚར་གསུམ་དང་མར་བླུགས་གཟར་གསུམ་གྱིས་མེ་གསོ། མཆོད་རྫས་དང་ཐབ་ཁུང་ལ། ཨོཾ་བཛྲ་ཨ་མྲྀ་ཏས་བསང་། སྭཱ་བྷཱ་ཝས་སྟོང་པར་སྦྱང་། སྟོང་པའི་ངང་ལས་མཆོད་རྫས་

དྲག་པོའི་མཆོད་རྫས་སྤྱི་དང་མཐུན་པར་བྱིན་གྱིས་བརླབས་ལ་བཞག སྟོང་པའི་ངང་ལས་ཧཱུཾ་ལས་བྱུང་བའི་དྲག་པོའི་ཐབ་ཁུང་ནག་པོ་གྲུ་གསུམ་པ། རྒྱར་སོར་ཉི་ཤུ་པ། དཔང་དུ་སོར་བཅུ་པ། ཁ་ཁྱེར་དང་མུ་རན་སོར་གསུམ་གསུམ་པའི་མུ་རན་ལ་རྡོ་
རྗེ་ནག་པོ་རྩེ་གསུམ་པ་རྭ་གདེངས་པས་མཚན་པ། ནང་དྲག་པོའི་བུད་ཤིང་གི་ཚོགས་ཀྱིས་ཡོངས་སུ་གང་བ། རྒྱ་དང་ཚད་ཡོངས་སུ་མ་ཆད་པ་དྲག་པོའི་ལས་སྒྲུབ་པའི་ནུས་པ་དང་ལྡན་པར་གྱུར། དེའི་དབུས་སུ་པཾ་ལས་པདྨ་དང་རཾ་ལས་ཉི་མའི་དཀྱིལ་
འཁོར་གྱི་སྟེང་དུ། ཧཱུྃ་ལས་སྣ་ཚོགས་རྡོ་རྗེ་ཤར་དཀར་སོགས་ནས། མི་བསྐྱོད་པས་དབུར་བརྒྱན། ཅེས་པའི་བར་བདག་མདུན་གྱི་ཁྱད་པར་མ་གཏོགས་ཡན་ལག་བཞི་རྫོགས་སུ་བསྐྱེད་ལ། ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་སྔོན་དུ་འགྲོ་བའི་ཆུ་གཉིས་
ཉེར་སྤྱོད་རོལ་མོའི་བར་གོང་བཞིན་འབུལ། དྷརྨཱ་ར་ཎི་དང་བཅས་པས་མཆོད། ཧཱུཾ་ཆོས་ཉིད་སྟོང་པ་གཉིས་མེད་ངང་ཉིད་ལས། །སོགས་ནས། བགེགས་ཀྱི་དགྲ་ལ་ཕྱག་འཚལ་བསྟོད། ཅེས་པའི་བར་གྱིས་བསྟོད། སྔར་མེ་མ་སྦར་ན་སྐབས་འདིར་
སྦར་རོ། །ལིངྒ་བསང་སྦྱང་། སྟོང་པའི་ངང་ལས་ནྀ་ལས་དགྲ་བོ་འདི་ཞེས་བྱ་བའམ་ཏྲི་ལས་གནོད་བྱེད་ཀྱི་དགྲ་བགེགས་འདི་ཞེས་བྱ་བ་ཕུང་ཁམས་སྐྱེ་མཆེད་ཡོངས་སུ་རྫོགས་པ་རང་རང་གི་རྣམ་པ་ཅི་ལྟ་བ་བཞིན་དུ་གྱུར། ཧཱུཾ་མཛད་ཀྱི་ཕྱག་རྒྱ་བཅས་ཏེ་
བདག་མདུན་གྱི་ཁྲོ་བོ་གཉིས་ཀྱི་ཐུགས་ཀ་ནས་ཁྲོ་བོ་ལྕགས་ཀྱུ་དང་། ཞགས་པ་དང་། གྲི་གུག་དང་། རལ་གྲི་ལ་སོགས་པ་ཐོགས་པ་དཔག་ཏུ་མེད་པ་སྤྲོས་ཏེ། དགྲ་བགེགས་གང་ཡིན་གྱི་སྙིང་ག་ནས་ལྕགས་ཀྱུས་བཀུག མགྲིན་པ་ནས་ཞགས་པས་

༄༅། །བཅིངས། མཚོན་ཆ་ལྷག་མ་རྣམས་ཀྱིས་སྡིགས་བཞིན་པས་རང་དབང་མེད་པར་བཀུག་པར་བསམས་ལ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་
རྒྱས་ཀྱི༴ ཆོས་ཀྱི༴ དགེ་འདུན་གྱི༴ ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི༴ གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་དང་ཁྲོ་མོ་རྣམས་ཀྱི༴ དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི༴ ལས་འབྲས་བསླུ་བ་མེད་པའི་
བདེན་པ་དང་། ཆོས་ཉིད་འགྱུར་བ་མེད་པའི་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་དགྲ་བོ་འདི་ཞེས་བྱ་བའམ། བགེགས་དང་ལོག་པར་
འདྲེན་པ་གང་ཡིན་པ་དེ་རྣམས་སྐད་ཅིག་ལ་འདིར་མཆིས་པར་གྱུར་ཅིག ཊཱ་ཀི་ཧཱུཾ་ཛཿ ལན་གསུམ་བརྗོད། ཛཿ ཧཱུྃ་བཾ་ཧོཿ ལན་མང་དུ་བརྗོད། ཐབ་ཀྱི་ལིངྒའི་གཟུགས་བརྙན་དང་བསྲེག་རྫས་ཚྭ་ཕྱེ་ལ་གཉིས་སུ་མེད་པར་ཐིམ་པར་བསམ་མོ། དེ་ནས་
ལྷ་དབྱེ་དང་ཁ་སྦྱོར་ཕྲལ་བའི་ཕྱིར། བདག་ལ་ཉེས་མེད་ཅིང་འདིས་ཉེས་པ་མང་དུ་བྱས་པ་སོགས་བརྔན་བགྲང་ལ། འདི་ལ་འགོ་བའི་ལྷ་སྲུང་རྣམས། །ཉེས་པ་བརྒྱ་ཕྲག་མང་བྱས་ཤིང་། །སྨད་པའི་ལས་ནི་ཀུན་འབྱུང་བའི། །ལུས་འདི་ཁྱོད་ཀྱིས་
སྤོངས་པར་གྱིས། །ཞེས་དང་། བདག་པོའི་དབང་དུ་མཆོད་པ་ཡི། །མི་བསྐྱོད་པ་ཡི་རང་བཞིན་ཁྱོད། །སྨད་པའི་ལས་ནི་ཀུན་འབྱུང་བའི། །ལུས་འདི་ཁྱོད་ཀྱིས་སྤང་བར་བྱ། །ཞེས་དོན་ཡིད་ལ་དྲན་བཞིན་དུ་ཡང་ཡང་བརྗོད། དེ་ནས། དགྲ་

བགེགས་གང་ཡིན་དེ་ལུས་རིད་ཅིང་སྐྲ་འཛིངས་པ། ཁ་ནས་ཁྲག་སྐྱག་པ། སྤྱིའུ་ཚུགས་སུ་འདུག་པ། མགོན་སྐྱབས་དང་བྲལ་བར་བསམ། ལུས་སེམས་ཕྲལ་ཞིང་ཁ་སྦྱོར་ཕྲལ་བའི་ཕྱིར། རྣམ་པར་ཤེས་པ་མི་བསྐྱོད་པའི་ཞིང་དུ་སྐྱེ་བར་བསམས་
ལ༑ ལུས་ངག་ཐལ་བ་རྡུལ་བཞིན་དུ་བརླག་པའི་ཕྱིར། བདག་མདུན་ཀྱི་ཁྲོ་བོ་གཉིས་ཀྱི་ཐུགས་ཀ་ནས་ཁྲོ་བོ་མཚོན་ཆ་ཐོགས་པ་དཔག་ཏུ་མེད་པ་འཕྲོས་ནས། དགྲ་བགེགས་གང་ཡིན་པ་དེ་ཉིད་ཚར་བཅད་ཅིང་ལུས་དུམ་བུར་བྱས་ཏེ། ཐབ་ནང་ཁྲོ་བོའི་
ཞལ་དུ་ཕུལ་བར་བསམ་ཞིང་། གཡོན་པའི་མཐེབ་སྲིན་གྱིས་ཚྭ་ཕྱེ་ནས་བླངས་ལ་ཐབ་ནང་དུ་ཕུལ་ཞིང་ངག་ཏུ། ཨོཾ་བྷ་ཡ་ནཱ་ས་ནི་སོགས་ནས། པ་ཏ་ཏུ་སརྦ་ཤ་ཏཱཾ་མཱ་ར་ཡ་ཧཱུྃ་ཕཊ། ཅེས་སམ། བགེགས་ཡིན་ན། སརྦ་དུཉྫཱན་མཱ་ར་ཡ་ཧཱུྃ་ཕཊ། ཅེས་
བརྗོད་ཅིང་ཚྭ་ཕྱེ་ཟད་ཟད་དུ་བསྲེག མེ་ཤི་ན་ཤིང་ཡང་ཡང་བསྣན་ཅིང་བསྲེག་གོ །དྲག་པོའི་སྦྱིན་སྲེག་གི་སྐབས་འདིར་ཧཱུྃ་ཕཊ་ཀྱི་མཐའ་རྟེན་ཡིན་གྱི་སྭཱ་ཧཱ་སྦྱར་མི་དགོས་སོ། །ལས་མྱུར་བར་འདོད་ན་དགྲ་བགེགས་གང་རུང་གཅིག་ལ་དམིགས་ཀྱིས་
བཀར་ཏེ་བྱེད་པ་ནི་མན་ངག་དམ་པའོ། །གདམས་ངག་དེ་ཐམས་ཅད་དམིགས་པ་རྣོན་པོས་ཉམས་སུ་བླངས་ན་ལས་གང་དང་གང་བསྒྲབ་ན་ཚེགས་མེད་པར་འགྲུབ་པ་ནི་རྟེན་འབྲེལ་གྱི་ཆོས་ཉིད་ཡིན་ནོ། །དེ་ནས་རྗེས་ཆོག་གི་དོན་དུ་མཆོད་བསྟོད་སྔར་
བཞིན་བྱ། འདོད་དོན་ལ་གསོལ་བ་གདབ་པ་ནི། ཁྲོ་བོའི་རྒྱལ་པོ་རྡོ་རྗེ་ཧཱུཾ་མཛད་འཁོར་དང་བཅས་པ་རྣམས་ཀྱིས། རྣལ་འབྱོར་པ་བདག་གི་དགྲ་བོ་འདི་ཞེས་བྱ་བའི་ལུས་ངག་ཐལ་བའི་རྡུལ་དུ་བརླག་པའི་ཕྲིན་ལས་མཛོད་ཅིག ཅེས་པའམ། བགེགས་

༄༅། །དང་ལོག་འདྲེན་གྱི་གནོད་པ་ཐམས་ཅད་ཕྱིར་ཟློག་པ་དང་། ཉེ་བར་ཞི་བའི་དངོས་གྲུབ་མ་ལུས་པ་སྩལ་དུ་གསོལ། ཞེས་དང་། ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་ཉམས་པ་དང་། །སོགས་ཀྱིས་ནོངས་པ་
བཟོད་པར་གསོལ། ཨཾ་ཁྱེད་ཀྱིས་སེམས་ཅན་དོན་ཀུན་མཛད། །སོགས་ཀྱི་མཐར། བཛྲ་མུ ཐབ་ནང་གི་ཁྲོ་བོ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་བདག་ལ་གཉིས་སུ་མེད་པར་ཐིམ། ཛཿ ཧཱུྃ་བཾ་ཧོཿ སྤྲོ་ན་སྐྱེ་མཆེད་སྐུ་
གསུང་ཐུགས་བྱིན་གྱིས་བརླབ། བསྡུ་ན། རང་གི་དཔྲལ་བར་ཨཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ལུས་ངག་ཡིད་གསུམ་སྐུ་གསུང་ཐུགས་རྡོ་རྗེའི་རང་བཞིན་དུ་གྱུར། ཞེས་བརྗོད་ལ་སྤྱོད་ལམ་ལ་འཇུག་གོ །མེ་ཤི་ན་ཐལ་བ་དེ་དབེན་
པར་བཞག་པའམ། ལས་མཐའ་མནན་པས་སྡུད་པ་ལྟ་བུ་དགྲ་བགེགས་གང་ཡིན་གྱི་མིང་རུས་སྐྲ་སེན་རྗེས་ས་ཐལ་བ་དང་བཅས་པ་ལམ་གྱི་གཞི་མདོའམ། མཆོད་རྟེན་ལ་སོགས་པའི་འོག་ཏུ་མནན་ནོ། །ནུབ་བདུན་ཚུན་ཆད་དུ་གང་ཡང་ཚར་གཅོད་པར་
འགྱུར་རོ། །མཐར་བསྔོ་བ་དང་སྨོན་ལམ་བཀྲ་ཤིས་འཁོར་གསུམ་མི་རྟོག་པའི་ཤེས་རབ་ཀྱིས་ཟིན་པའི་ལྟ་བས་རྒྱས་གདབ་པ་གལ་ཆེའོ། །མ་ཧཱ་མཱ་ཡཱའི་རྒྱུད་སྟོང་ཕྲག་བཅོ་བརྒྱད་པ་ནས་འབྱུང་བའི་བྷ་ཡ་ནཱ་སའི་མན་ངག བ་རི་ལོ་ཙཱ་བ་ནས་ས་སྐྱ་པའི་
བླ་མ་རྣམས་ལ་རིམ་པར་བརྒྱུད་པའི་གདམ་ངག་ལ་བརྟེན་ནས། ལས་དང་པོ་པ་རྣམས་ལ་ཕན་པའི་ཕྱིར་དུ། ལུང་དང་རིག་པ་སྨྲ་བའི་བཤེས་གཉེན་རིན་ཆེན་གྲགས་ཀྱིས་བསྐུལ་བའི་ངོར། ཤཱཀྱའི་དགེ་སློང་མངའ་རི་རབ་འབྱམ་པ་ཚུལ་ཁྲིམས་འོད་ཟེར་

གྱིས་ཉ་བྲག་རྡོ་རྗེ་གདན་དུ་བྲིས་པའི་ཡི་གེ་པ་ནི་ཛྙཱ་ན་བྷ་དྲས་བགྱིས་སོ། །གཞན་ལ་ཤིན་ཏུ་གསང་བའི་བཀའ་རྒྱ་དམ་པར་མཛོད། · ས་མ་ཡ་གུ་ཧྱ།། ༈ ་།།བྷ་ཡ་ནཱ་སའི་སྦྱིན་སྲེག་གི་ཟུར་འདེབས་བཞུགས་སོ། །ཨོཾ་སྭ་སྟི་སིདྡྷི། ཐབ་བསྐྱེད་ཆོག་
ནི༑ ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷཱ་ཝས་སྦྱང་། སྟོང་པའི་ངང་ལས་ཧཱུཾ་ལས་བྱུང་བའི་དྲག་པོའི་ཐབ་ཁུང་ནག་པོ་གྲུ་གསུམ་པ། རྒྱར་སོར་ཉི་ཤུ་པ། དཔང་དུ་བཅུ་པ། ཁ་ཁྱེར་མུ་རན་སོར་གསུམ་པའི་མུ་རན་ལ་རྡོ་རྗེ་ནག་པོ་རྩེ་གསུམ་པ་རྭ་
གདེངས་པས་མཚན་པ། ནང་དྲག་པོའི་བུད་ཤིང་གི་ཚོགས་ཀྱིས་ཡོངས་སུ་གང་བ། རྒྱ་དང་ཚད་ཡོངས་སུ་མ་ཆད་པ། དྲག་པོའི་ལས་སྒྲབ་པའི་ནུས་པ་དང་ལྡན་པར་གྱུར། དེའི་དབུས་སུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུཾ་
ལས་སྣ་ཚོགས་རྡོ་རྗེ་ཤར་དཀར་སོགས་ནས། སྲུང་བའི་འཁོར་ལོར་གྱུར། ཨོཾ་བཛྲ་རཀྵ་སོགས་ནས། དེ་ལྟ་བུའི་སྲུང་བའི་འཁོར་ལོའི་དབུས་སུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་མཐིང་ནག་དེ་ལས་འོད་ཟེར་འཕྲོས། དགྲ་
བགེགས་གདུག་པ་ཅན་ཐམས་ཅད་ཚར་བཅད་ཚུར་འདུས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས་ཁྲོ་བོའི་རྒྱལ་པོ་རྡོ་རྗེ་ཧཱུཾ་མཛད་སྐུ་མདོག་ནས། བདག་བསྐྱེད་མཆོད་བསྟོད་བགེགས་ཀྱི་དགྲ་ལ་ཕྱག་འཚལ་བསྟོད། ཅེས་པའི་བར་དང་དེ་ནས་ཉ་བོ་བསྐྱེད་
ཆོག་མཛད་པར་ཞུ། ཨོཾ་བཛྲ་ཨ་མྲྀ་ཏས་བསང་། སྭཱ་བྷཱས་སྦྱང་། མདུན་གྱིས་ཕྱོགས་དམིགས་རྟེན་དང་བཅས་པ་མི་དམིགས་ཏེ་སྟོང་པར་གྱུར། སྟོང་པའི་ངང་ལས། མདུན་དུ་གནམ་ལྕགས་ལས་གྲུབ་པའི་དོང་གྲུ་གསུམ་པ། ཕྱི་ནས་ཞེ་སྡང་གི་མེ་

༄༅། །འབར་བ། ནང་ན་གཏི་མུག་གི་མུན་པ་འཁྲིགས་པ། བར་མཚམས་མེད་པར་གནམ་ལྕགས་ཀྱི་ཐོག་སེར་འབེབས་པ། ཕྱི་ནང་ཀུན་ཏུ་ཁྲག་གི་བུ་ཡུག་འཚུབས་པ། དེའི་ནང་དུ་དགྲ་བགེགས་གང་ཡིན་པ་དེ་དག་གི་རྣམ་པར་
ཤེས་པའི་ངོ་བོ་ཡི་གེ་ཏྲི་ཡིག་ཡོངས་སུ་གྱུར་པ་ལས། གནོད་བྱེད་ལུས་རིད་ཅིང་སྐྲ་འཛིངས་པ། ཁ་ནས་ཁྲག་སྐྱུག་པ། སྤྱིའུ་ཚུགས་སུ་འདུག་པ། འདར་ཞིང་བྲེད་པ། མགོན་སྐྱབས་དང་བྲལ་བའི་རང་བཞིན་ཅན་གཅིག་ཏུ་གྱུར། བདག་བསྐྱེད་དང་
མདུན་བསྐྱེད་ཀྱི་ཐུགས་ཀ་ནས་ཁྲོ་བོ་ལྕགས་ཀྱུ་དང་། ཞགས་པ་དང་། ལྕགས་སྒྲོགས་དང་། དྲིལ་བུ་དང་། དགྲ་སྟྭ་དང་། ཐོ་བ་དང་། རྩེ་གསུམ་ལ་སོགས་པའི་མཚོན་ཆ་ཐོགས་པ་དཔག་ཏུ་མེད་པ་སྤྲོས། གནོད་བྱེད་དེ་དག་གི་སྙིང་ག་ནས་
ལྕགས་ཀྱུས་ཕུག མགྲིན་པ་ནས་ཞགས་པས་བཅིངས། མཚོན་ཆ་ལྷག་མ་རྣམས་ཀྱིས་སྡིགས་བཞིན་པས་སྐད་ཅིག་རང་དབང་མེད་པར་དྲག་པོ་ལས་ཀྱི་ཐབ་ཉ་བོ་ཚྭ་ཕྱེ་འདི་ལ་མཆིས་པར་གྱུར་ཅིག ཊཱ་ཀི་ཧཱུཾ་ཛཿ ན་མོ་རྗེ་བཙུན་སོགས་ནས། དགུག་
གཞུག་ལན་གསུམ་བྱ།ལན་རེ་རེ་བཞིན་སྔགས་དང་བསྟུན་ནས་རོལ་མོ་ཆེམས་བརྡུང་གི་མཐར་མཚམས་གཅོད་རེ་མཛད། ཨཾ་བཛྲ་ཨཾ་ཀུ་ཤ་སོགས་བརྗོད་དེ་ནས་ཐལ་མོ་སྦྱར་ནས།.འཇིགས་བྱེད་དྲུག་ཅུ་ལྟར་མི་ཐུང་མའི་རོལ་མོ་ལེན། འདི་སྐབས་མི་རྐང་མ་གཏོགས་མ་ཧེ་འབུད་པ་མི་མཛད། ཧཱུཾ་བླ་མ་དཀོན་
མཆོག་དགོངས་སུ་གསོལ།.ཟླ་བ་བཞིན་དུ་ཞལ་དགུ་པའི་གདངས་རོལ་འཇིགས་བྱེད་དྲུག་ཅུ་ལྟར། སངས་རྒྱས་དཀོན་མཆོག༴ དམ་ཆོས་དཀོན་མཆོག༴ །དགེ་འདུན་དཀོན་མཆོག༴ ཡི་དམ་ལྷ་ཚོགས༴ ཆོས་སྐྱོང་སྲུང་མ་དགོངས་སུ་གསོལ། །སྟེང་གི་ལྷ་དང་

བར་གྱི་གཉན། །འོག་གི་ཀླུ་དང་ཕྱོགས་བཅུ་ཡི། །འབྱུང་པོ་མཐུ་ཆེན་དགོངས་སུ་གསོལ། །ཕྱོགས་བཅུའི་དགྲ་བགེགས་སྡིག་ཆེན་འདི། །བླ་དང་གཟུགས་སུ་བཟུང་བ་འདི། །མིང་དང་རུས་སུ་སྨོས་པ་འདི། །འཛབ་དང་ལིངྒར་བཅས་པ་འདི། །
བསྒྲལ་བའི་ཞིང་དུ་གྱུར་པ་འདི། །བསྐལ་པ་དཔག་མེད་གོང་རོལ་ནས། །སངས་རྒྱས་དཀོན་མཆོག་དབུ་འཕང་སྨད། །དམ་ཆོས་དཀོན་མཆོག་བསྟན་པ་བསྣབས། །དགེ་འདུན་དཀོན་མཆོག་སྡེ་རྣམས་བཤིགས། །སེམས་ཅན་ཡོངས་ལ་གནོད་འཚེ་
བྱས༑ །མཚམས་མེད་ལྔ་དང་ཉེ་བ་ལྔ། མི་དགེ་བཅུ་དང་ཉེས་རྣམས་སྤྱོད། །མཆོད་འོས་དྲིན་ཆེན་ཁྱད་དུ་བསད། །བསྟན་སྲུང་བླ་མའི་སྐུ་ལ་བསྡོས། །དེ་འདྲའི་དགྲ་བགེགས་སྡིག་ཆེན་འདི། །དེས་ན་བསྒྲལ་པའི་ཞིང་དུ་གྱུར། །དེས་ན་བསྒྲལ་བའི་
གནང་བ་ཞུ། དེས་ན་བསྒྲལ་བའི་དུས་ལ་བབ། །དེས་ན་བསྒྲལ་བའི་ལས་མཛོད་ཅིག.རྔ་ཚིགས་ལེན། །ཧཱུཾ་སྲིད་པའི་རྩེ་མོ་མན་ཆད་ནས། །ན་རག་དམྱལ་ཁམས་ཡན་ཆད་དུ། །གཟུ་དང་དཔང་དུ་དཀོན་མཆོག་བཞུགས། །ཡི་དམ་ཆོས་སྐྱོང་དཔང་པོ་
མཛོད༑ །ཁྲག་མཚོ་ཡབ་ཡུམ་དཔང་པོ༴ ཚངས་པ་བརྒྱ་བྱིན་དཔང་པོ༴ གཟའ་དང་རྒྱུ་སྐར་དཔང་པོ༴ དབང་ཕྱུག་ཁྱབ་འཇུག་དཔང་མཛོད་ཅིག །ལྷ་སྲིན་སྡེ་བརྒྱད་དཔང་མཛོད་ཅིག །མ་བདུད་རྒྱལ་མོ་མན་ཆད་ནས། །འཆི་བདག་ཞགས་ཐོགས་
ཡན་ཆད་དུ། །སྐྱེས་བུ་ལུས་འཛིན་མན་ཆད་ནས། །བྲག་བཙན་དམར་པོ་ཡན་ཆད་དུ། །སྲིད་པའི་རྒྱལ་མོ་མན་ཆད་ནས། །འགོང་པོ་སྤུན་དགུ་ཡན་ཆད་དུ། །དབང་ཕྱུག་རྒྱལ་མོ་མན་ཆད་ནས། །དམ་སྲི་ཆེན་མོ་ཡན་ཆད་རྣམས། །གཟུ་དང་དཔང་

༄༅། །དུ་བཞུགས་སུ་གསོལ། །ཞལ་ལྕེ་སྣང་སྲིད་ལྷ་འདྲེས་ཆོད། །ཁ་མར་སྲུང་མ་གཉན་པོས་ཐོབ། །ང་ཡིས་མ་ཉེས་འདི་ཡིས་ཉེས།།དམ་ལ་འདས་པའི་སྡིག་ཆེན་འདིས། །བསྟན་པ་བཤིག་ཅིང་དབུ་འཕང་སྨད། །སྲུང་མ་
ཁྱོད་ལ་ཕོད་དུ་བཙུག །སྔགས་འཆང་བདག་ལ་དོ་བསྔོས་སོ། །རྒྱལ་ཁམས་འདི་ཡིས་ཕུང་བར་བྱས། །མཁའ་འགྲོ་སྲུང་མ་ར་མདར་ལོག །སྡང་དགྲ་གནོད་བྱེད་དམ་ཉམས་ཀྱི། །གནམ་གྱི་འཇུ་ཐག་སྐྱ་བོ་ཆོད། །ས་ཡི་རྟེན་ཕུར་ནག་པོ་ཕུད། །
ལས་ཀྱི་རླུང་གིས་རྒྱབ་ནས་ཕུལ། །འཇིགས་པའི་མུན་པས་མདུན་ནས་བསུས། །ཁོག་བའི་ནང་ནས་སྙིང་ཕྱུང་ཞིག །དཔྲལ་བའི་དབྱིངས་ནས་མིག་ཐོན་ཅིག །བསྒྲལ་བའི་ཞིང་བཅུ་འདི་ལ་ཚང་། །ལྟག་པའི་ཕྱོགས་ནས་བདུད་རྩ་ཆོད། །འཆི་བདག་བཅུ་
ཐམ་གཤིན་རྗེས་ད་སྒྲོལ་ཅིག །ལོ་དང་ཟླ་བར་མ་བཞག་ལ། །ད་ལྟ་ཉིད་དུ་ཁྲིད་ལ་ཤོག །མྱུར་དུ་བསྒྲལ་བའི་ཕྲིན་ལས་མཛོད། །བསྒྲལ་བའི་ཞིང་བཅུ་འདི་ལ་ཚང་། རྔ་ཚིགས་ལེན། ཧཱུཾ་ཆོས་སྐྱོང་སྲུང་མ་མཐུ་རྩལ་ཅན། །བྲན་དང་བཀའ་ཉན་ཕོ་ཉའི་པ་
ཚོགས༑ །དམ་ཉམས་དགྲ་བགེགས་སྡིག་ཆེན་འདི། །མྱུར་དུ་ཁུག་ལ་གཟུགས་ལ་སྟིམས། །འདི་ནི་དམ་ཚིག་ཉམས་ཡིན་གྱི། །དམ་ཚིག་དམོད་མོས་བསྡིགས་པར་གྱིས། །ལྟས་ངན་ཆོ་༠༢འཕྲུལ་སྣ་ཚོགས་ཐོང་། །འགོ་བའི་ལྷ་དང་འདི་ཕྲོལ་ཅིག །
སྲུང་སྐྱོབ་བྱེད་པའི་ལྷ་དང་ཕྲོལ། །འདི་ཡི་རྒྱབ་དང་སྐྱབས་མ་བྱེད། །སངས་རྒྱས་བསྟན་པ་འདི་ཡིས་བཤིག །དཀོན་མཆོག་དབུ་འཕང་འདི་ཡིས་སྨད། །དགེ་འདུན་རྣམས་ཀྱི་དབྱེན་ཀྱང་བྱས། །དཔལ་ལྡན་བླ་མའི་སྐུ་ལ་བསྡོས། །སྔགས་འཆང་

ཡོངས་ལ་འཚེ་ཞིང་བརྙས། །རྣལ་འབྱོར་བདག་ལ་སྨོད་པར་བྱས། །ཞིང་བཅུ་ཚང་བའི་ལས་ངན་འདི། །ལྷ་དང་ཕྲོལ་ཅིག་མྱུར་དུ་¸རྔ་ཚིགས་ལེན། ཟོ། ཧཱུཾ། ཞེ་སྡང་གིས་མནན་འགྲོ་གཟིགས་ནས། འདིའི་དབྱངས་རོལ་ཀྱང་དྲུག་བཅུའི་ཞེ་སྡང་གིས་མནནམའི་ལྟར།
ཞེ་སྡང་གཤིན་རྗེའི་གཤེད་གཟུགས་སུ། །བཅོམ་ལྡན་སྙིང་རྗེས་དབང་བྱེད་པ། །ཁྲོ་རྒྱལ་ཁྱོད་ཀྱིས་དུས་ལ་བབས། །བསྟན་པ་བཤིག་པའི་དགྲ་བོ་འདི། །མྱུར་དུ་ཁུག་ལ་ལས་མཛོད་ཅིག །ཧཱྃ་ཛཿགཟའ་བཞིན་སྤྲོས་ནས་ནི། །ཊུ་ཀི་ཧཱུྃ་ཛཿམྱུར་དུ་
ཁུག ༑རྡོ་རྗེ་ལྕགས་ཀྱུའི་ཚོགས་སྤྲོས་པས། །ཁུག་ཅིག་བཛྲ་ཨངྐུ་ཤ །རྡོ་རྗེ་ཞགས་པའི་ཚོགས་སྤྲོས་པས། །ཆིངས་ཤིག་བཛྲ་པཱ་ཤ་ཧཱུཾ། །རྡོ་རྗེ་ལྕགས་སྒྲོག་ཚོགས་སྤྲོས་པས། །སྡོམས་ཤིག་བཛྲ་སྤོ་ཊ་བཾ། །རྡོ་རྗེ་དྲིལ་བུའི་ཚོགས་སྤྲོས་པས། །ཕོབ་
709
ཅིག་བཛྲ་གྷཎཱཾ་ཧོཿ །རྡོ་རྗེ་ཐོ་བའི་ཚོགས་སྤྲོས་པས། །རྒྱོབ་ཅིག་བཛྲ་མུངྒ་ར། །རྡོ་རྗེ་དགྲ་སྟའི་ཚོགས་སྤྲོས་པས། །ཁོས་ཤིག་བཛྲ་པཱ་ར་ཤུ། །རྡོ་རྗེ་རྩེ་གསུམ་ཚོགས་སྤྲོས་པས། །གཟིར་ཅིག་བཛྲ་ཏྲིཾ་ཤཱ་ལ། །རྡོ་རྗེ་ཕུར་བུའི་ཚོགས་སྤྲོས་པས། །ཐོབ་
ཅིག་བཛྲ་ཀཱི་ལ་ཡ། །རྡོ་རྗེ་རལ་གྲིའི་ཚོགས་སྤྲོས་པས། །གཏུབས་ཤིག་བཛྲ་ཁབྒ་ཧོཿ །སྔགས་བཟླའོ། །ཧཱུཾ་བླ་མ་དཀོན་མཆོག་བརྙས་བྱེད་¸འཇམ་དཔལ་ཁྲོས་པའི་རྔ་སིལ་ཞི་དྲག་པ། །གནོད་བྱེད་དགྲ་བགེགས་དམ་ཉམས་ཀྱི། །ལུས་ཀྱི་དྭངས་མ་སྤྱི་བོ་
སྟེ༑ །ཀླད་པའི་དཀྱིལ་དུ་ཀཱི་ལ་ཡ། །ལྟ་བར་བྱེད་པ་མིག་ཡིན་ཏེ། །མིག་གི་དཀྱིལ་དུ༴ ཉན་པར་བྱེད་པ་རྣ་བ་སྟེ། །རྣ་བའི་དཀྱིལ༴ སྣོམ་པར་བྱེད་པ་སྣ་ཡིན་ཏེ། །སྣ་ཡི་དཀྱིལ༴ སྨྲ་བར་བྱེད་པ་ལྕེ་ཡིན་ཏེ། ལྕེ་ཡི་དཀྱིལ་དུ༴ གཡོ་བར་བྱེད་པ་

།ལག་པ་སྟེ། །ལག་པའི་དཀྱིལ༴ འགྲོ་བར་བྱེད་པ་རྐང་པ་སྟེ། །རྐང་པའི་དཀྱིལ༴ །སྐྱེ་བར་བྱེད་པ་ལྟེ་བ་སྟེ། །ལྟེ་བའི་དཀྱིལ༴ སྲིད་པར་བྱེད་པ་གསང་བ་ཡིན། །གསང་གནས་དཀྱིལ༴ བསམ་པར་བྱེད་པ་སྙིང་༄༅།
ཡིན་ཏེ། །སྙིང་གི་དཀྱིལ་དུ་ཀཱི་ལ་ཡ། །སྔགས་བཟླ། འདི་ལ་འགོ་བའི་ལྷ་སྲུང་རྣམས།.དགེ་བ་ཅན་གྱི་དབྱངས་རོལ། །ཉེས་པ་བརྒྱ་ཕྲག་མང་བྱས་ཤིང་། །སྨད་པའི་ལས་འདི་ཀུན་འབྱུང་བས། །ལུས་འདི་ཁྱོད་ཀྱིས་སྤང་བར་གྱིས། །བདག་པོའི་དབང་དུ་
མཆོད་པ་ཡི། །མི་བསྐྱོད་པ་ཡི་རང་བཞིན་ཁྱོད། །སྨད་པའི་ལས་འདི་ཀུན་འབྱུང་བས། །ལུས་འདི་ཁྱོད་ཀྱིས་སྤང་བར་བྱ། ། ཁྲོ་བོ་འབར་བའི་ཚོགས་རྣམས་ཀྱིས། །དགྲ་བགེགས་རྣམས་ནི་ཐམས་ཅད་ཀྱི། །ལུས་ངག་ཐལ་བའི་རྡུལ་དུ་རློག །རྣམ་
09
ཤེས་ཆོས་ཀྱི་དབྱིངས་སུ་སྒྲོལ། །ལན་གསུམ་བྱའོ། །དོན་ཡིད་ལ་དྲན་པ་གལ་ཆེའོ། །དེ་ནས་ངག་ཏུ། ཨོཾ་བྷ་ཡ་ནཱ་ས་ནི་སོགས་བརྗོད་ལ་ཉ་བོ་བསྒྲལ་བར་བྱའོ། མདུན་གྱི་ལིངྒ་རལ་གྲིས་གཏུབས་པ་དཔལ་གཏོར་ལ་དུམ་གཅིག་བསྟབ། ལྷག་མ་རྣམས་ཚྭ་ཕྱེ་དང་བསྲེས་ལ་ཐམས་ཅད་
ལ་ཆབ་ཀྱིས་བྲན། དེ་ནས། ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་དགྲ་བགེགས་བསྒྲལ་བ་ལས་བྱུང་བའི་ཤའི་རི་བོ་ཁྲག་གི་རྒྱ་མཚོ་རུས་པའི་བྲག་རི་ཆེན་པོ་རྣམས་འདོད་དགུ་
འབྱུང་བ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ ཧ་ཧོཿཧྲཱིཿ ས་བྱིན་རླབས་བྱས་ནས། ཨཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨི་དཾ་བྷ་ལིནྟ་ཁ་ཁ་ཁཱ་ཧི་ཁཱ་ཧི། ལན་བདུན་དང་། ཧཱུཾ། དགྲ་བགེགས་རྣམས་ནི་བསྒྲལ་བ་ཡི། སྟོང་གསུམ་མའི་དབྱངས་རོལ། །རཀྟའི་མཆོད་ཡོན་དམ

པ་འདི། །ཁྲོ་རྒྱལ་འཁོར་དང་བཅས་ལ་འབུལ། །འགྲོ་བའི་དོན་ཕྱིར་བཞེས་སུ་གསོལ། །ཧཱུཾ་དགྲ་བགེགས་རྣམས་ནི༴ དབང་པོ་ལྔ་ཡི་མེ་ཏོག་འདི། །ཁྲོ་རྒྱལ༴ འགྲོ་བའི་དོན་དུ་བཞེས༴ ཧཱུཾ་དགྲ་བགེགས༴ ཚིལ་ཆེན་བདུག་སྤོས་དམ་པ༴ ཁྲོ་
རྒྱལ༴ འགྲོ་བའི་དོན་དུ༴ ཧཱུཾ་དགྲ་བགེགས༴ ཞུན་ཆེན་མར་མེ་དམ་པ༴ ཁྲོ་རྒྱལ༴ འགྲོ་བའི༴ ཧཱུྂ་དགྲ་བགེགས༴ མཁྲིས་པའི་དྲི་ཆབ༴ ཁྲོ་རྒྱལ༴ འགྲོ་བའི༴ ཧཱུྃ་དགྲ་བགེགས༴ གོ་རོ་ཙ་ནའི་ཞལ་ཟས༴ ཁྲོ་རྒྱལ༴ འགྲོ་བའི༴ ཧཱུྂ་
དགྲ་བགེགས༴ རྐང་གླིང་ཐོད་རྔའི་རོལ་མོ༴ ཁྲོ་རྒྱལ༴ འགྲོ་བའི།།ུའདི་ཡན་ལ། ཚིགས་བཅད་རེ་རེའི་མཚམས་སུ། ཨོྃ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨཧཱུྃ་པྲ་ཏཱིཙྪ་སྭཱ་ཧཱ། དེ་བཞིན་དུ་པུཥྤ་ནས། ཤབྡའི་བར་སྦྱར་བ་རིམ་པར་སྤེལ་བ་དང་། འོག་གི་ཚིགས་བཅད་གཉིས་ལ་ཨ་ལཾ་ཀྲི་ཏ་དང་། ཐ་མ་ལ་མ་ཧཱ་བ་
ཅ
09ལིནྟ་སྦྱར་བས་མཆོད། ཧཱུྃ་དགྲ་བགེགས༴ རྣམས་ནི༴འདི་མན་གཡང་གཞི་བླ་རེའི་དབྱངས་རོལ། ཞིང་ཆེན་བླ་བྲེ་དམ་པ་འདི། །ཁྲོ་རྒྱལ༴ འགྲོ་བའི༴ ཧཱུཾ་དགྲ་བགེགས༴ སྐྲ་དང་རུས་པའི་ལྡ་ལྡི༴ ཁྲོ་རྒྱལ༴ འགྲོ་བའི༴ ཧཱུྃ་དགྲ་བགེགས༴ སྙིང་དང་རྒྱུ་
མའི་བ་དན༴ ཁྲོ་རྒྱལ༴` འགྲོ་བའི༴ ཧཱུཾ་དགྲ་བགེགས༴ ཤ་རུས་བཟའ་བའི་གཏོར་ཆེན༴ ཁྲོ་རྒྱལ༴ འགྲོ་བའི་དོན་ཕྱིར་བཞེས་སུ་གསོལ། །མཐེབ་སྲིན་གྱིས་ཚྭ་ཕྱེ་བླངས་ལ་ཁྲོ་བོའི་ཞལ་དུ་ཕུལ།.ཚྭ་ཕྱེ་ལིང་རོ་དང་བཅས་པ་ལ་བྷ་ཡ་ནཱ་ས་བརྒྱ་རྩ་བརྒྱད་བརྗོད་ཅིང་
སྔགས་རེ་དང་རྫས་རེ་སྤེལ་ཅིང་འབུལ་བ་ཕྱག་ལེན་ནོ། ལྷག་མར་ཏྲི་བྲིས་ལ་དགུག་གཞུག་ལན་གསུམ་བྱས་ལ། བྷ་ཡ་ནཱ་ས་སོགས་པས་ཕུལ། ལན་ཉེར་གཅིག་ཙམ་གྱིས་འབུལ། རྗེས་ཆོག་ལ། མཆོད་པ་རྣམས་ཨ་མྲྀ་ཏས་བསང་། སྭ་བྷཱ་ཝས་སྦྱང་། མཆོད་པ་བྱིན་

།རླབས་བྱས་ནས།· ཨོཾ་བཛྲ་ཀྲོ་དྷ་སོགས་ནས། ཤབྡའི་བར་གྱིས་མཆོད། དྷརྨཱ་ར་ཎི་སོགས། ཆོས་ཉིད་སྟོང་པ་སོགས་ཀྱིས་བསྟོད། དེ་ནས་འདོད་དོན་གསོལ། ཡི་གེ་བརྒྱ་པས་བཟོད་པར་གསོལ། གཤེགས་སུ་
གསོལ༑ སྐུ་གསུང་ཐུགས་སྐྱེ་མཆེད་བྱིན་བརླབ་བྱ། བཀྲ་ཤིས་བརྗོད་པ་སོགས་དཀྱུས་བཞིན་ནོ། །བྷ་ཡ་ནཱ་སའི་སྦྱིན་སྲེག་གི་ཟུར་འདེབས་ངག་འདོན་རྒྱས་པར་བྱ་བའི་ཚུལ་ཅུང་ཟད་གསལ་བར་བཀོད་པ་དགེ་ལེགས་སུ་གྱུར་ཅིགཕྱག་ལེན་གསལ་བྱེད་ཀྱི་
མཆན་བུ་འདི་རྣམས་རྗེས་སུ་བྲིས་པ་སྟེ། དེ་ཡང་དབྱངས་རོལ་རྣམས་ངོར་ཨེ་ཝཾ་པའི་ཕྱག་བཞེས་ཀྱི་འཇིགས་བྱེད་དྲུག་ཅུའི་སྐབས་ལྟར་མཛད་སྲོལ་བཞིན་བཀོད་པ་ཡིན་ཀྱང་། རང་རང་གི་ཕྱག་བཞེས་ཁུངས་མ་གཞན་དང་མཐུན་པར་བྱས་ཀྱང་འགལ་བ་མེད་དོ།། །།མངྒ་ལཾ།། །།
S09

༈ །ཕྱོགས་བཞི་དམར་ལ་མེ་རླུང་ལྗང༌། །དབང་ལྡན་སྔོ་ལ་དྲག་པོ་ནག །པདྨའི་ཚོན་གྱི་ཡི་གེ་ལགས། །ཁ་ཁྱེར་རམ་ནི་མུ་རན་ལ། །རྡོ་རྗེ་ནག་པོ་རྩེ་གསུམ་ལ། །གཞི་ནི་ཐམས་ཅད་ནག་པོའོ། །མངྒ་ལཾ།། །།
སྒྲུབ་
ཐབས་
ཀུན་
བཏུས་

༄༅། །རྗེ་བཙུན་མ་ཀུ་རུ་ཀུལླེའི་སྒྲུབ་ཐབས་རྗེས་གནང་དང་བཅས་པ་བཞུགས་སོ།།
གསེར་ཆོས།

༄ ༅། །རྒྱ་གར་སྐད་དུ། ཤྲཱི་ཧེ་བཛྲ་ཏནྟྲ་ཀྲ་མཱདྷཱུ་དྷིཥྛཱ་ན་ཀུ་རུ་ཀུལླེ་སཱ་དྷ་ནཾ། བོད་སྐད་དུ། དཔལ་ཀྱཻ་རྡོ་རྗེའི་རྒྱུད་ཀྱི་རིམ་པ་ལས། བདག་བྱིན་གྱིས་རླབས་པའི་ཀུ་རུ་ཀུལླེའི་སྒྲུབ་
ཐབས༑ ཀྱེ་རྡོར་རྒྱུད་དང་རྗེས་འབྲེལ་བའི། །འཇིག་རྟེན་གསུམ་དབང་སྡུད་མཛད་མ། །ཀུ་རུ་ཀུལླེ་ལ་བཏུད་དེ། །དེ་ཡི་སྒྲུབ་ཐབས་གསལ་བཤད་བྱ། །རྒྱུད་འདི་སྒོམ་པའི་སྐལ་པ་དང་ལྡན་པའི་སྔགས་·
809
པས༑ སྔ་དྲོ་མལ་ནས་ལངས་ཏེ། སྐྱབས་འགྲོ་སེམས་བསྐྱེད་བྱ། སྙིང་གར་ཡི་གེ་རཾ་ཡོངས་སུ་གྱུར་པ་ལས། ཉི་མའི་དཀྱིལ་འཁོར་ལ་ཡི་གེ་ཧྲཱིཿ དམར་པོ་བལྟས་ལ། དེའི་འོད་ཟེར་གྱིས་འོག་ཏུ་འཆད་པའི་བཅོམ་
ལྡན་འདས་མ་ཀུ་རུ་ཀུལླེ་མདུན་དུ་དམིགས་ལ། · མཆོད་པ་ལྔའི་སྤྲིན་གྱི་ཤུགས་ཀྱིས་ཡང་དག་པར་མཆོད་དེ། དེའི་མདུན་ཏུ། དཀོན་མཆོག་གསུམ་ལ་བདག་སྐྱབས་མཆི། །ཞེས་བྱ་བ་ལ་སོགས་པའི་ཚིགས་

༄༅། །སུ་བཅད་པ་གུར་ནས་འབྱུང་བ་བཞིན་ལན་གསུམ་བརྗོད་པར་བྱའོ། །དེ་ནས་སྡུག་བསྔལ་གསུམ་གྱིས་སྡུག་བསྔལ་བའི་སེམས་ཅན་རྣམས་ཡིད་ཀྱིས་དམིགས་ལ་སྡུག་བསྔལ་ལས་འདོན་པའི་མཚན་ཉིད་ཅན་གྱི་སྙིང་རྗེ་ཆེན་པོ་བསྒོམ་
པར་བྱའོ། དེ་ནས་ཆོས་དང་གང་ཟག་གི་ངོ་བོ་གཟུང་བ་འཛིན་པ་གཉིས་ཏེ་རང་བཞིན་མེད་པར་ཤེས་པའི་མཚན་ཉིད་ཅན་གྱི་སྟོང་པ་ཉིད་བསྒོམས་ལ། ་དེ་སྔགས་ཀྱིས་བྱིན་གྱིས་བརླབ་པར་བྱ་སྟེ། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་བྱ་བས་
སོ༑ །དེ་ནས་གཉིས་སུ་མེད་པའི་ཡེ་ཤེས་དེ་ཉིད་ཀྱི་སྟོང་པའི་ངང་ལས་ནམ་མཁའ་ལ་ཉི་མའི་དཀྱིལ་འཁོར་བལྟས་ལ། དེའི་དབུས་སུ་ཡི་གེ་ཧྲཱིཿ དམར་པོ་ལས་ཨུཏྤལ་དམར་པོའི་ལྟེ་བའི་ཉི་མ་ལ་ས་བོན་དེ་ཉིད་དོ། །ཧྲཱིཿ དེ་ལས་སྤྲོ་བ་དང་བསྡུ་བ་བྱས་
ནས་དེ་ཉིད་དུ་རབ་ཏུ་བསྟིམ། དེ་ཐམས་ཅད་ཡོངས་སུ་གྱུར་པ་ལས་བདག་ཉིད་ཀུ་རུ་ཀུལླེར་བལྟས་ཏེ། པདྨ་དམར་པོ་འདབ་མ་བརྒྱད་པའི་དབུས་སུ། རོའི་སྙིང་གར་ཉི་མའི་དབུས་སུ་སྐྱིལ་ཀྲུང་ཕྱེད་མའི་གར་སྟབས་ཀྱིས་གནས་མ། ཉི་མའི་འོད་ཀོར་
ཅན༑ ཕྱོགས་དང་ཕྱོགས་མཚམས་རྣམས་སུ་དུར་ཁྲོད་བརྒྱད་ཀྱིས་བསྐོར་བ། སྐུ་མདོག་དམར་མོ་བརྒྱད་གཉིས་ལོན་པ། སྐྲ་ཁམ་པ་གྱེན་དུ་བརྫེས་མ། དབུ་ལ་རྒྱལ་བ་རིགས་ལྔའི་རང་བཞིན་གྱི་ཐོད་པ་ལྔ་འཛིན་མ། མི་མགོ་རློན་པའི་དོ་ཤལ་
ཅན༑ ཞལ་མཆེ་བ་གཙིགས་ཤིང་ལྗགས་འདྲིལ་བ། དམར་ལ་ཟླུམ་པའི་སྤྱན་གསུམ་གཡོན་དུ་གཡོ་བ། ཁྲོ་བ་དང་སྒེག་པའི་ཉམས་ཅན། མིའི་རུས་པའི་འཁོར་ལོ་དང་། རྣ་རྒྱན་དང་། མགུལ་རྒྱན་དང་། གདུ་བུ་དང་། སྐ་རགས་དང་། དཔུང་

རྒྱན་དང་། .ཞབས་གདུབ་ཀྱིས་བརྒྱན་པ། རྩ་བའི་ཕྱག་གཉིས་ཀྱིས་རྣ་བའི་དྲུང་དུ་ཨུཏྤ་ལའི་མྱུ་གུའི་མདའ་དང་བཅས་པའི་མེ་ཏོག་དམར་པོའི་གཞུ་འགེངས་པ། ཕྱག་ལྷག་མ་དག་གིས་ཨུཏྤལ་དམར་པོའི་ཞགས་པ་དང་། ལྕགས་ཀྱུ་བསྣམས་པ་བསམ་
པར་བྱའོ། །དེའི་སྤྱི་བོ་དང་། མགྲིན་པ་དང་། སྙིང་གར་ཨོཾ་ཨཱཿ ཧཱུྃ་བལྟས་ཏེ། དེ་ནས་རང་གི་སྙིང་གའི་ཉི་མ་ལ་གནས་པའི་ཨུཏྤ་ལ་དམར་པོའི་ལྟེ་བའི་ཉི་མ་ལ་ཧྲཱིཿ དམར་པོ་བལྟས་ལ། དེའི་འོད་ཟེར་གྱིས་དེ་བཞིན་གཤེགས་པ་ཐམས་ཅད་བསྐལ་
ནས༑ སྤྱན་དྲངས་ནས་གསོལ་བ་བཏབ་པས། དེ་དག་གིས་རིན་པོ་ཆེའི་བུམ་པ་བདུད་རྩི་ལྔས་གང་བ་རྣམས་ཀྱིས་དབང་བསྐུར་བས། བཅོམ་ལྡན་འདས་འོད་དཔག་མེད་ཀྱིས་དབུར་བརྒྱན་ཏེ་རྒྱས་གདབ་བོ། །དེ་ནས་རང་གི་སྙིང་གའི་ས་བོན་ལས་ལྷ་མོ་
བརྒྱད་སྤྲོས་ལ། རང་རང་གི་བྱང་ཆུབ་ཀྱི་སེམས་ལ་སོགས་པས་ཡང་དག་པར་མཆོད་དེ་ས་བོན་དེ་ཉིད་ལ་བསྡུ་བར་བྱའོ། ཨཾ ཡི་གེ་སྔགས་ནི་རྣམ་པར་སྤངས་སོགས་ཀྱི་དོན་ནོ། ཀྵ་ར་མནྟྲ་བཛྫི་ཨ་ཨོ། །ན་ཨུ་སྭོ་ཊི་པ་བིནྡྷ་ཙིཏྟ། ཨ་སོ་བ་ར་མ་ཧཱ་སུ་ར་ཧོ། ན་
ཨུ་སོ་ཊི་ཨ་ན་ཨུ་ཙི་ཏཱ།ཞེས་བྱ་བ་འདིས་བསྟོད་པར་བྱའོ། །དེ་ནས་བདུད་རྩི་མྱང་བའི་ཆོ་གས་བདུད་རྩི་ལྔ་དང་སྒྲོན་མ་ལྟར་བྱས་ལ། ཡི་གེ་ཧཱུྃ་དཀར་པོ་ལས་བྱུང་བའི་ལྗགས་རྡོ་རྗེའི་རང་བཞིན་དུ་བསྒོམས་ཏེ། ཡི་གེ་གསུམ་གྱི་བྱིན་གྱིས་རླབས་
ལ༑ དེ་ནས་བདག་ཉིད་ཀུ་རུ་ཀུལླེའི་ངོ་བོ་མཉེས་པར་བྱའོ། །བསམ་གཏན་དང་མ་བྲལ་བའི་སྔགས་བཟླས་པར་བྱ་སྟེ། ཡི་གེ་ཧྲཱིཿ ལ་བསྐོར་ཏེ་གནས་པ་ནི། ཨཾ་ཀུ་རུ་ཀུལླེ་ཧྲཱིཿ སྭ་ཧཱ། ཞེས་བྱ་བའི་ཡི་གེ་བརྒྱད་ཀྱི་སྔགས་ཀྱི་ཕྲེང་བ་མར་མེའི་ཕྲེང་བ་

༄༅། །འབར་བ་ལྟར་ཡིད་ཀྱིས་མངོན་པར་བསམ་ཞིང་མྱུར་བ་དང་བུལ་བ་ལ་སོགས་པའི་སྐྱོན་མེད་པར་ཙནྡན་དམར་པོའི་ཕྲེང་བས་བགྲང་བར་བྱའོ། །འབུམ་གྱིས་རྒྱལ་པོ་དབང་དུ་འགྱུར།།ཁྲི་ཡིས་འཇིག་རྟེན་དབང་དུ་འགྱུར།
འཁོར་ལོས་སྒྱར་བ་བྱེ་བས་ཏེ། །འབུམ་ཕྲག་བདུན་གྱིས་ལྷ་མིན་འདུ། །ས་ཡ་གཅིག་བཟླས་པས་རིགས་དྲུག་གི་འཁོར་བར་གཏོགས་པའི་སེམས་ཅན་རྣམས་དབང་དུ་འགྱུར་རོ། །ཐུན་གཞན་རྣམས་ལ་ནི། བདག་ཉིད་ཀུ་རུ་ཀུལླེར་བསམས
ལ༑ མཆོད་པ་དང་བསྟོད་པ་ལ་སོགས་པ་བྱས་ཏེ། ཉན་བཤད་ལ་སོགས་པའི་བྱ་བ་ཐམས་ཅད་བཅོམ་ལྡན་འདས་མའི་ང་རྒྱལ་གྱིས་བྱའོ། །དེ་ནས་བསམ་པ་ཇི་ལྟ་བ་བཞིན་དུ་སྨོན་ལམ་གདབ་པར་བྱའོ། །འདིར་ཡང་བླ་མ་བརྒྱད་པ་ལས་བྱུང་བའི་མན་
ངག་བྲི་བར་བྱ་སྟེ། རང་གི་སྙིང་གའི་ས་བོན་བདུད་རྩིའི་ཁུ་བ་འབའ་ཞིག་སྙིང་ལས་ལངས་ཏེ། མགོ་བོའི་གཡོན་སྐོར་ནས་རྣ་བ་གཡས་པའི་བུ་ག་ནས་ཐོན་ནས་ལག་པ་གཡས་པའི་གཞུའི་རྒྱུད་ལ་གནས་པའི་མདའི་ལྟོང་གི་བུ་ག་ནས་ཨུཏྤ་ལའི་མེ་ཏོག་གི་
ལྟེ་བར་ཞུགས་ཏེ། དེའི་འོད་ཟེར་གྱིས་མདེའུ་དེ་རྒྱས་པར་བྱས་ཤིང་སྤྲོས་པས་སྲིད་པ་གསུམ་གྱི་སེམས་ཅན་ཐམས་ཅད་ཀྱི་སྙིང་གར་ཞུགས་ནས། དེས་པདྨ་རྣམས་བསྐལ་ཏེ་བཀུག་ནས་ཡང་དེ་ཉིད་དུ་ཞུགས་པར་བྱས་ཏེ། ཁ་ཟུམ་ནས་མདེའུ་ནས་རྣ་
བའི་བུ་ག་ནས་མགོ་བོའི་གཡས་སྐོར་ནས་དཔྲལ་བའི་དབུས་གནས་པ་ཨ་ཝ་དྷཱུ་ཏིའི་ལམ་ནས་མགྲིན་པ། སྙིང་ག ལྟེ་བ། མཐར་བདེ་བ་གསང་བ་ཆེན་པོའི་གནས་སུ་མན་ངག་བཞིན་དུ་རབ་ཏུ་བཅུག་ཏེ། དེ་ལས་ཤེས་རབ་དང་ཐབས་ཀྱི་ཏིང་ངེ་འཛིན་དྲི་

མ་མེད་པ་ལས་བྱུང་བའི་བདེ་བ་དམ་པས་རང་གི་ལུས་དང་འཇིག་རྟེན་གསུམ་གང་བར་བལྟས་ལ། དེའི་སྐད་ཅིག་ལ་ཚིགས་སུ་བཅད་པ་འདིའི་དོན་དྲན་པར་བྱའོ། །གང་ལ་ཐོག་མ་དབུས་མཐའ་མེད། །སྲིད་དང་མྱ་ངན་འདས་པ་མེད། །འདི་ནི་བདེ་
ཆེན་མཆོག་གྱུར་པ། །བདག་མེད་གཞན་ཡང་ཡོད་མ་ཡིན། །ཡང་དེ་ལྟར་སེམས་ཅན་རྣམས་དབང་དུ་གྱུར་པར་བྱ་སྟེ། དེ་དག་བྱང་ཆུབ་ཆེན་པོ་ལ་མངོན་སུམ་ཉིད་དུ་དགོད་པར་ནུས་ཀྱི་བར་དུའོ། །དེ་བཞིན་ཏུ་བསྒྲུབ་བྱའམ། བསྒྲུབ་བྱ་མོ་ཀུ་རུ་
ཀུལླེའི་རང་བཞིན་དུ་བསྒོམས་ནས་ས་བོན་ཧྲཱིཿ དེ་སྔར་བཞིན་སྒྲུབ་པ་པོའི་མདའ་བསྒྲུབ་བྱའི་ལག་པར་གནས་པའི་མེ་ཏོག་མདའ་དེའི་འོད་ཟེར་གྱིས་རྒྱས་པར་བྱས་པ་རྣ་བའི་བུ་ག་གཡས་པར་བཞུགས་ཏེ། དེ་ལྟར་སོང་སྟེ་དེར་གནས་ཏེ་དེ་ཁོ་ན་བཞིན་ཏུ་རབ་
ཏུ་ཞུགས་ནས་གནས་དེར་ཕྱིན་ནས་དེ་བཞིན་ཏུ་གནས་པར་བྱའོ།:ཀུ་རུ་ཀུལླེའི་གཟུངས་ལས་ཀྱང་། ཡི་གེ་ཧྲཱིཿནི་མྱོས་པར་བྱེད་པའི་གཟུགས་ལ་བཞག་པས་བུད་མེད་བཏུད་པར་འགྱུར་བའོ། །ལྕེ་ལ་དེ་ཉིད་བློ་གྲོས་རྣམ་པར་བསྐྱེད་དེ་དེ་བཞིན་དེ་ཉིད་སྙིང་གི་དབུས་སུ་ནི། །སྦྲུལ་གྱིས་ཟིན་པ་ལ་ནི་རབ་ཏུ་བསྒོམས་པས་ཆོས་ཀྱི་
ཡི་གེས་དུག་སྦྱང་འགྱུར། །སྒྲོལ་མའི་སྙིང་པོ་འཇིག་རྟེན་གསུམ་ལས་རྒྱལ་བ་གཏེར་ལྡན་རྣམས་ཀྱིས་ཤེས་པར་བྱའོ། །དེ་ནས་གདོན་མི་ཟ་བར་བསྒྲུབ་བྱ་སྒྲུབ་པ་པོའི་དབང་དུ་གྱུར་ནས། དོན་རྣམས་ཐམས་ཅད་བྱེད་པར་འགྱུར་རོ། །ཀུ་རུ་ཀུལླེའི་སྒྲུབ་པའི་ཐབས། །བྱས་པའི་བསོད
ནམས་གང་ཐོབ་དེས། །སྐྱེ་བོ་ཐམས་ཅད་བྱང་ཆུབ་ལ། །འགོད་པའི་དབང་དུ་འགྱུར་བར་ཤོག །བདག་བྱིན་གྱིས་རླབས་པའི་ཀུ་རུ་ཀུལླེའི་སྒྲུབ་ཐབས། སློབ་དཔོན་ལྷན་ཅིག་སྐྱེས་པའི་རོལ་པས་མཛད་པ་རྫོགས་སོ། །པཎྜི་ཏ་དོན་ཡོད་རྡོ་རྗེ་དང་། བ་

༄ ༅། ། རི་ལོ་ཙཱ་བས་བསྒྱུར་བའོ།། ༈ །།རིག་བྱེད་མའི་བསྐྱེད་རྫོགས་ཉམས་སུ་ལེན་ཚུལ་ཐུན་མོང་མ་ཡིན་པ་བཞུགས་སོ། །ན་མོ་གུ་རུ་རཏྣ་བནྡྷ་ཡ། རིག་བྱེད་མ་སྒྲུབ་པར་འདོད་པས་སྟན་བདེ་བ་ལ་འདུག་སྟེ། ཞེ་ཐག་
པ་ནས་སྐྱབས་འགྲོ་སེམས་བསྐྱེད་བྱས་ལ། རང་སྐད་ཅིག་གིས་ཀུ་རུ་ཀུལླེར་གསལ་བའི་ཐུགས་ཀར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧྲཱིཿ དམར་པོ། དེ་ལས་འོད་ཟེར་འཕྲོས་པས་བླ་མ་དབུ་ལ་བཞུགས་པའི་རྗེ་བཙུན་མ་ཀུ་རུ་ཀུལླེ་མདུན་གྱི་ནམ་
མཁར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲང་། ན་མོ་གུ་རུ་བྷྱ ན་མཿ ཀུ་རུ་ཀུལླེ་བྷྱ ཞེས་པས་ཕྱག་བྱ། ཨཾ་ཀུ་རུ་ཀུལླེ་བཛྲ་པུཥྤ་ཨཱཿ ཧཱུྃ ཞེས་སོགས་ནས། ཤབྡའི་བར་གྱིས་མཆོད། གུར་ནས་འབྱུང་བའི་རྒྱུན་བཤགས་ལན་གསུམ་བྱ།
品
ཚད་མེད་བཞི་བསྒོམ། ཤཱུ་ནྱ་ཏཱའི་སྔགས་བརྗོད་པས་གཟུང་འཛིན་གཉིས་སྣང་གིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་པ་ཉིད་དུ་གྱུར། སྟོང་པའི་ངང་ལས་དུར་ཁྲོད་བརྒྱད་ཀྱིས་བསྐོར་བའི་དབུས་སུ་པཾ་ལས་པདྨ་དམར་པོ་
འདབ་མ་བརྒྱད་པའི་ལྟེ་བར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧྲཱིཿ ཡིག་དམར་པོ་རིང་ཆ་ཚེག་དྲག་དང་བཅས་པ། དེ་ལས་འོད་ཟེར་ལྕགས་ཀྱུ་དང་ཞགས་པ་ལྟ་བུ་འཕྲོས་པས་འཕགས་པ་རྣམས་མཆོད། སེམས་ཅན་ཐམས་ཅད་རྗེ་བཙུན་མའི་གོ་
འཕང་ལ་བཀོད། ཚུར་འདུས་ཧྲཱིཿ ཡིག་ལ་ཐིམ། དེ་ཡོངས་སུ་གྱུར་པ་ལས་བདག་ཉིད་རྗེ་བཙུན་མ་ཀུ་རུ་ཀུལླེ་སྐུ་མདོག་དམར་མོ། །ཞལ་གཅིག་ཕྱག་བཞི་མ། དང་པོ་གཉིས་ཀྱིས་ཨུཏྤ་ལའི་མདའ་གཞུ་རྣ་བའི་དྲུང་དུ་འགེངས་ཤིང་། གཡས་འོག་

མས་ཁམས་གསུམ་འགུགས་པར་བྱེད་པའི་ལྕགས་ཀྱུ་དང་། གཡོན་འོག་མས་ཨུཏྤ་ལའི་ཞགས་པ་འཛིན་པ། ཞལ་མཆེ་བའི་མྱུ་གུ་ཅུང་ཟད་གཙིགས་ཤིང་འཛུམ་ཁྲོའི་རྣམ་པ་ཅན། སྤྱན་གསུམ་དང་ལྡན་པ། ནུ་འབུར་ཟུང་གིས་མཛེས་ཤིང་ལང་ཚོ་ལོ་
བཅུ་དྲུག་ལོན་པ་ལྟ་བུ། དབུ་སྐྲ་ཁམས་པ་གྱེན་ཏུ་བརྫེས་པ། རིགས་ལྔའི་རང་བཞིན་ཅན་གྱི་ཐོད་པ་སྐམ་པོ་ལྔས་དབུར་བརྒྱན་ཞིང་། རློན་པ་ལྔ་བཅུའི་དོ་ཤལ་ཅན། རས་པའི་རྒྱན་ཆ་ལྔས་བརྒྱན་པ། སྟག་གི་པགས་པའི་ཤམ་ཐབས་གསོལ་བ། མི་རོ་
དམར་སེར་མགོ་བོ་གཡོན་དུ་བསྟན་པའི་སྟེང་དུ་ཞབས་གཡོན་བརྐྱངས་པའི་བརླ་ལ། གཡས་པའི་བྲང་བ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། ཉི་མའི་འོད་ཟེར་ལྟ་བུའི་འོད་ཀོར་གྱིས་ཡོངས་སུ་མཛེས་ཤིང་སྣང་ལ་རང་བཞིན་ཐབས་
bI9
མེད་པ་སྒྱ་མ་ལྟ་བུའི་སྐུར་གྱུར། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་དབུས་སུ་ཉི་མ་ལ་གནས་པའི་ཨུཏྤ་ལ་དམར་པོའི་ལྟེ་བར་ཉི་མ་ལ་ཧྲཱིཿ དམར་པོས་མཚན་པ། དེ་ལས་འོད་ཟེར་འཕྲོས་པས་རིག་བྱེད་ཀྱི་ཕུག་ནས་རྗེ
བཏུས་
བཙུན་མ་ཀུ་རུ་ཀུལླེ་ལ་སངས་རྒྱས་བྱང་སེམས་བསམ་གྱིས་མི་ཁྱབ་པས་བསྐོར་བ་ཨོཾ་བཛྲ་ས་མཱ་ཛཿ · ཞེས་པས་སྤྱན་དྲངས་ལ། གོང་ལྟར་མཆོད། ཛཿ ཧཱུྃ་བཾ་ཧོཿ རང་ལ་གཉིས་སུ་མེད་པར་ཐིམ། སླར་ཡང་ཐུགས་ཀའི་ཧྲཱིཿ ལས་འོད་ཟེར་འཕྲོས་
པས་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས་ལ། ཨོཾ་པཉྩ་ཀུ་ལ་ས་པ་རི་ཝཱ་ར་བཛྲ་པུཥྤ་ལ་སོགས་པས་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་

༄༅། །པས། ཨོྃ་བཛྲཱི་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུ་ལྷག་མ་ཡར་ལུད་པ་ལས་འོད་དཔག་ཏུ་མེད་པས་དབུར་བརྒྱན་པར་བསམ། དེ་ལ་རང་གི་སྙིང་ག་
ནས་སྤྲུལ་པའི་ལྷ་མོ་བརྒྱད་ཀྱིས། དཀར་མོ་རི་དྭགས་ལ་སོགས་པས་མཆོད། ཡི་གེ་སྔགས་རྣམས་རྣམ་པར་སྤངས། །སྒྲ་དང་ཐིག་ལེ་སེམས་ཀྱང་མེད། །འདི་ནི་མཆོག་ཏུ་བདེ་ཆེན་ཉིད། །བདག་མེད་གཞན་ཡང་མེད་པ་ཉིད། །ཅེས་པས་
བསྟོད༑ བདུད་རྩི་ཀྱེ་རྡོར་ལྟར་བྱིན་གྱིས་བརླབས་པ་འབྲུ་གསུམ་བརྗོད་ཅིང་མྱོངས་ཏེ་བདེ་བས་མཉེས་པར་བསམས་ལ། ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧྲཱིཿ ཡིག་གི་མཐར་སྔགས་ཕྲེང་གིས་བསྐོར་བ་མར་མེའི་ཕྲེང་བ་ལྟ་བུ་ལས་འོད་ཟེར་
འཕྲོས་པས་སངས་རྒྱས་བྱང་སེམས་རྣམས་ཀྱི་སྟོབས་སོགས་ཀྱི་ཡོན་ཏན་ཐམས་ཅད་དང་། སྐྱེ་འགྲོ་བསོད་ནམས་ཅན་རྣམས་ཀྱི་ཚེ་དང་བསོད་ནམས་དང་དབང་ཐང་ཐམས་ཅད་འོད་ཟེར་ཁ་དོག་དམར་པོའི་རྣམ་པར་བསྡུས་ནས་རང་ལ་ཐིམ་པར་བསམས་
ལ༑ ༀ་ཀུ་རུ་ཀུལླེ་ཧྲཱིཿ སྭཱ་ཧཱ། ཞེས་མ་ཡེངས་པར་ཙནྡན་དམར་པོའི་ཕྲེང་བ་མིང་མེད་ཀྱི་སྟེང་ནས་དྲངས་ཤིང་བགྲང་བར་བྱའོ། །ཐུན་འཇོག་པ་ན། བཅོམ་ལྡན་འདས་མས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ
ཐམས་ཅད་སྩལ་དུ་གསོལ། ·ཞེས་གསོལ་བ་བཏབ་ལ། མན་ངག་ཐོབ་ན་རིང་བྱིན་རླབས་ཀྱི་དམིགས་པ་རྒྱས་བསྡུས་གང་རིགས་བསྒོམ་སྟེ། རང་གི་སྙིང་ག་ནས་འོད་ཟེར་འཕྲོས་པས་གདན་རྣམས་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་པར་བསམས་

ལ་དགེ་བ་བསྔོའོ། །རང་བྱིན་རླབས་ཀྱི་རིམ་པ་མདོར་བསྡུས་པ་ཙམ་བསྒོམ་པའི་ཚུལ་ནི། བཟླས་པའི་རྗེས་སུ་ལུས་གནད་བཅས་ཏེ། རླུང་རོ་བསལ་ལ། རང་གི་ལུས་ཀྱི་དབུས་དྲང་པོ་ན་ཡར་རྩ་གསུམ་འཁོར་ལོ་བཞིའི་དབུས་ཀྱི་ཡིག་འབྲུ་རྣམས་དང་
བཅས་པ་ཀྱེ་རྡོར་བཞིན་གསལ་བར་བསྒོམས་ནས། རང་གི་སྙིང་གའི་ཧྲཱིཿ ལས་བདུད་རྩིའི་ཁུ་བ་འབའ་ཞིག་སྙིང་ལས་ལངས་ཏེ། འོད་ཟེར་གྱི་རྣམ་པར་རྩ་དབུ་མའི་ལམ་ནས་གྱེན་ཏུ་བྱོན་པས་མགོ་བོའི་གཡོན་ནས་བསྐོར་ཏེ། རྣ་བ་གཡས་ཀྱི་བུ་ག་ནས་
ཐོན༑ མདའ་གཞུ་རྣ་དྲུང་དུ་བཀང་བའི་མདའི་ལྟོང་ནས་ཞུགས་ཏེ། ཨུཏྤ་ལའི་མདེའུ་རྒྱས་པར་བྱས་ནས། འོད་ཟེར་དེ་ཕར་འཕྲོས་པས་སྲིད་པ་གསུམ་གྱི་སེམས་ཅན་ཐམས་ཅད་ཀྱི་སྙིང་ལ་ཞུགས་པས། དེ་ཐམས་ཅད་བདག་གི་དབང་དུ་འདུས་ཏེ་འོད་
ཟེར་དམར་པོའི་རྣམ་པར་གྱུར་པ་ཚུར་འདུས་ཏེ་ཨུཏྤ་ལའི་མདེའུ་ནང་དུ་ཞུགས་པ་མདའི་ནང་ནས་བརྒྱུད་དེ་རྣ་བ་གཡས་པའི་བུ་གར་ཞུགས། མགོ་བོའི་གཡས་སུ་བསྐོར་ཏེ་སྤྱི་བོར་ཧཾ་ཡིག་ལ་ཐིམ་པས་བྱང་ཆུབ་ཀྱི་སེམས་ཀྱིས་སྤྱི་བོའི་འཁོར་ལོ་གང་ཞིང་
རྒྱས་པར་བྱས། ཧཾ་ལས་བདུད་རྩིའི་རྒྱུན་བབས་པ་ཨ་ཝ་དྷཱུ་ཏིའི་ལམ་ནས་བྱོན་ཏེ་མགྲིན་པ་དང་སྙིང་གའི་འཁོར་ལོ་ཡང་གང་ཞིང་རྒྱས་པར་བྱས། ལྟེ་བའི་ཨཾ་ཡིག་གི་སྟེང་དུ་བབ་པར་མོས་ཏེ། འབར་འཛག་ལ་ཡིད་དྲག་ཏུ་གཏད་ཅིང་རླང་བུམ་པ་ཅན་
བཟུང་༑ མཐར་བྱང་ཆུབ་ཀྱི་སེམས་ཀྱི་བདུད་རྩིས་གསང་གནས་ཡན་ཆད་དུ་ཁྱབ་ཅིང་གང་བ་ལ་བརྟེན་ནས་བྱང་ཆུབ་ཀྱི་སེམས་ཀྱིས་དབང་བཞི་ཐོབ་ཅིང་། ཡས་བབས་ཀྱི་དགའ་བ་བཞིའི་རྟོགས་པ་སྐྱེས་ཏེ། ཐབས་ཤེས་གཉིས་སུ་མེད་པའི་ཡེ་ཤེས་དྲི་

༄༅། །མ་མེད་པ་ལས་བྱུང་བའི་དམ་པའི་བདེ་བ་བླ་ན་མེད་པས་རང་གི་ལུས་དང་། སྣོད་བཅུད་ཐམས་ཅད་ཁྱབ་པར་མོས་ཏེ། གང་ལ་ཐོག་མ་དབུས་མཐའ་མེད། །སྲིད་མེད་མྱ་ངན་འདས་པ་མེད། །འདི་ནི་མཆོག་ཏུ་བདེ་ཆེན་
ཉིད༑ །བདག་མེད་གཞན་ཡང་ཡོད་མ་ཡིན། །ཞེས་པའི་དོན་རང་གི་སེམས་ཉིད་གཉིས་སུ་མེད་པའི་ཡེ་ཤེས་ཀྱི་ངོ་བོ་སྐྱེ་འགག་གནས་གསུམ་ཐམས་ཅད་ཀྱིས་སྟོང་པའི་དེ་བཞིན་ཉིད་དང་། འཁོར་འདས་གཉིས་འཛིན་གྱི་རྟོག་པ་ཐམས་ཅད་དང་བྲལ་བའི་
མཆོག་ཏུ་མི་འགྱུར་བའི་བདེ་བ་ཆེན་པོའི་ལྷ་སྐྲ་ཞལ་ཕྱག་གི་རྣམ་པ་སྣང་ཙམ་དབྱེར་མི་ཕྱེད་པའི་བདེ་སྟོང་དབྱེར་མེད་ནམ་མཁའ་ལྟ་བུའོ། །སྙམ་དུ་ངེས་པར་བྱས་ལ། ཤེས་པ་ཁོང་ལྷོད་ཀྱིས་གློད་ནས་མཉམ་པར་བཞག ལྡང་བར་འདོད་ན་གདན་བསྡུས་
ཏེ་དགེ་རྩ་བསྔོ་བ་སོགས་བྱས་ལ་ལྷའི་ང་རྒྱལ་གྱིས་སྤྱོད་ལམ་ལ་འཇུག གཏོར་མ་འབུལ་ན། ནང་མཆོད་ལྟར་བྱིན་གྱིས་བརླབས་ཏེ། སྙིང་ག་ནས་འོད་ཟེར་འཕྲོས་པས་རྗེ་བཙུན་མ་མདུན་གྱི་ནམ་མཁར་སྤྱན་དྲངས་ལ། ལྗགས་རྡོ་རྗེའི་སྦུ་གུ་ཅན་གྱིས་
གཏོར་མ་གསོལ་བར་བསམ་ཞིང་། སྔགས་ཀྱི་མཐར། ཨཾ་ཨ་ཀཱ་རོ་བཏགས་པས་ཕུལ། ཉེར་སྤྱོད་ལྔ་དང་བདུད་རྩི་དང་ལྷ་མོ་བརྒྱད་ཀྱིས་མཆོད། བརྩེ་བས་རྗེས་ཆགས་པདྨ་རཱ་གའི་མདོག །ཞལ་གཅིག་ཕྱག་བཞི་ཞབས་གཉིས་མཛེས་པའི་སྐུ། །
མདའ་གཞུ་ཨུཏྤལ་དབང་གི་ལྕགས་ཀྱུ་འཛིན། །བཅོམ་ལྡན་རིག་བྱེད་མ་ལ་ཕྱག་འཚལ་ལོ། །ཞེས་སོགས་ཅི་ཤེས་པས་བསྟོད། འདོད་དོན་ཞུ། ལྷག་ཆད་ཁ་བསྐང་། བཟོད་པར་གསོལ། བྲིས་སྐུ་སོགས་རྟེན་ཡོད་ན་བརྟེན་བཞུགས་བྱ། །མེད་ན་

གཤེགས་སུ་གསོལ། བསྔོ་བ་སྨོན་ལམ་ཅི་ཤེས་བྱའོ། །རྗེ་བཙུན་མ་ཀུ་རུ་ཀུལླེའི་བསྐྱེད་རྫོགས་ཀྱི་ཉམས་ལེན་མདོར་བསྡུས་པ་འདི་ནི། སློབ་དཔོན་ལྷན་ཅིག་སྐྱེས་པའི་རོལ་པས་མཛད་པའི་གཞུང་གི་དགོངས་པ་ཇི་ལྟ་བ་བཞིན་དུ་ལས་དང་པོ་པ་རྣམས་
ཉམས་སུ་བླང་བདེ་བའི་ཕྱིར་བཙུན་པ་དཀོན་མཆོག་ལྷུན་གྲུབ་ཀྱིས་སྦྱར་བའོ།། ༈ །།རིག་བྱེད་མའི་རྗེས་གནང་བྱ་ཚུལ་བཞུགས། ན་མོ་གུ་རུ་རཏྣ་ཝནྡྷ་ཡ། རིག་བྱེད་མའི་རྗེས་གནང་བྱ་ཚུལ་ནི།གཞི་དམར་པོའི་སྟེང་དུ་ཙནྡན་དམར་པོས་
བྱུགས་པའི་མཎྜ་ལར་མེ་ཏོག་དམར་པོའི་ཚོམ་བུ་བཀོད། བྲིས་སྐུ་ཡོད་ན་དགྲམ། ཆུ་བཞི་སྔོན་འགྲོའི་ཉེར་སྤྱོད་དང་། སྨུག་རྩིས་བྱུགས་པའི་གཏོར་མ་གཅིགྋསློབ་དཔོན་གྱི་མདུན་དུ་ནང་མཆོད་རྡོར་དྲིལ་མེ་ཏོག་རྣམས་བཤམ། མཆོད་པ་བྱིན་རླབས་
ཀྱེ་རྡོར་བཞིན་བྱས་ལ། `བདག་བསྐྱེད་བཟླས་པ་དང་བཅས་པ་བྱ། ཚོམ་བུ་ལྷ་མོ་ཡན་ལག་བཞི་རྫོགས་སུ་བསྐྱེད། མཆོད་བསྟོད་གཏོར་མ་ཕུལ་ལ། ཐུགས་རྒྱུད་བསྐལ་བའི་བཟླས་པ་བྱ། དབང་གིས་སྨིན་པའི་སློབ་མ་ཉེར་ལྔ་མན་ཁྲུས་བྱས། ཕྱག་
དང་རིགས་མཐུན་གྱི་ཡོན་ཕུལ་ནས་གྲལ་ལ་འཁོད་པ་ལ། སེམས་བསྐྱེད་གསལ་བཏབ་ནས། འདིར་དཔལ་ཀྱེ་རྡོ་རྗེའི་རྩ་བཤད་ཀྱི་རྒྱུད་རྣམས་ལས་བཤད་པའི་རྗེ་བཙུན་མའི་རྗེས་སུ་གནང་བ་སྒྲུབ་པ་ལ། སྔོན་གྱི་ལོ་རྒྱུས་ནི། སྔོན་རྒྱལ་པོ་ལྷན་ཅིག་སྐྱེས་
པའི་རོལ་པ་ཞེས་བྱ་བ་རྒྱལ་སྲིད་ཆེ་ཞིང་མཐོ་བ་ཞིག་ལ་འབངས་འཁོར་གཡོག་དང་བཙུན་མོ་མང་དུ་ཡོད་པ་ལས། བཙུན་མོ་གནང་ཆེན་མ་ཞེས་བྱ་བའི་གན་དུ་རྒྱལ་པོ་འཁོར་དུ་མ་འདོད་པ་ལ། བཙུན་མོ་དེས་གཡོག་མོ་ཞིག་ལ་རྒྱལ་པོ་དབང་དུ་བྱེད་པའི་

༄༅། །རིག་པ་ཚོལ་ཤོག་ཅེས་བསྒོས་ནས་བཏང་བས། བྲན་མོ་དེས་ཚོང་འདུས་རྣམས་དང་། ཁྱད་པར་སྐུད་པ་འཚོང་བའི་ཚོང་འདུས་སུ་ཕྱིན་པས། བུད་མེད་དམར་སྨུག་ཤིན་ཏུ་མཛེས་པ་ཞིག་དང་ཕྲད་དེ། དེ་ལ་རྒྱལ་པོ་དབང་
དུ་བྱེད་པའི་རིག་པ་ཡོད་དམ་ཞེས་དྲིས་པས། དེ་འདྲ་བ་ཡོད་སྲིད་ཟེར་ཏེ། དེར་དེ་ལ་གསོལ་བ་བཏབ་པས། གང་དམིགས་པ་དེ་ལ་བྱིན་ཅིག་གསུངས་ནས་བཟའ་རྒྱའི་རིགས་ཤིག་བསྐར་བ་བཙུན་མོ་ལ་གཏད་དེ་ལོ་རྒྱུས་བསྙད་པས། བཙུན་མོའི་བསམ་
པ་ལ་འདི་འདྲ་བ་རྒྱལ་པོ་ལ་དྲངས་ན་མ་ལེགས་པ་བཞིན་འབྱུང་བ་སྲིད་སྙམ་ནས། ཕོ་བྲང་གི་ཉེ་ལོགས་ན་མཚོ་ཞིག་ཡོད་པ་ལ་བསྐྱར་བས། དེའི་ནུབ་མོ་ནས་ཀླུའི་རྒྱལ་པོ་ཞིག་བཙུན་མོའི་སར་འོངས་ནས། རྩེ་ཞིང་དགའ་མགུར་སྤྱད་པས་བཙུན་མོ་དེ་
སྲོག་ཆགས་དང་ལྡན་པར་གྱུར་པ་ན། རྒྱལ་པོ་ན་རེ། བུད་མེད་དེའི་རྩར་ང་མ་ཕྱིན་པས། དེ་ལ་ཆད་པས་ཆོད་ཅིག་ཅེས་བསྒོ་བ་ན། བཙུན་མོས་སྔར་གྱི་ལོ་རྒྱུས་བསྙད་པས། རྒྱལ་པོ་ན་རེ། རེ་ཞིག་བརྟག་པར་བྱ་ཡིས་ཟེར་ནས། སྔར་གྱི་བྲན་མོ་དེ་
ཚོང་འདུས་སུ་བུད་མེད་དེ་འཚོལ་དུ་བཏང་བས་རྙེད་དེ། ཕོ་བྲང་དུ་སྤྱན་དྲངས་འོངས་པས། རྒྱལ་པོས་བཅོམ་ལྡན་འདས་མ་ཡིན་པར་ཤེས་ཏེ་རྗེས་སུ་བཟུང་བར་ཞུས་པས། དེས་རྗེས་སུ་གདམ་ཤིང་བྱིན་གྱིས་བརླབས་ནས་མཆོག་གི་དངོས་གྲུབ་ཐོབ་
སྟེ༑ མཁས་ཤིང་གྲུབ་པ་བརྙེས་པའི་སློབ་དཔོན་ཆེན་པོ་ལྷན་ཅིག་སྐྱེས་པའི་རོལ་པ་ཞེས་བྱ་བར་གྱུར་ཏོ། །དེ་ལྟ་བུའི་སློབ་དཔོན་དེས་འདིའི་སྒྲུབ་ཐབས་མཛད་ཅིང་། དེ་ལས་རིམ་པར་བརྒྱུད་པའི་གདམས་པ་ཡིན་ནོ། འདི་ཡནམ་བརྗོད་ཀྱང་རུང་། རྗེས་གནང་

དངོས་ལ་སློབ་དཔོན་གྱིས་བགྱི་བར་འོས་པ་ཐམས་ཅད་གྲུབ། སློབ་མའི་བྱ་བ་ལ་རྗེས་གནང་གི་སྔོན་དུ་འགྲོ་བ་སློབ་དཔོན་ལ་རྗེ་བཙུན་མ་དངོས་ཡིན་སྙམ་པའི་མོས་གུས་དང་ལྡན་པས་རྗེས་གནང་ཞུ་བའི་ཡོན་དུ་མཎྜལ་ཕུལ་ནས། མེ་ཏོག་དང་བཅས་པས་
ཐལ་མོ་སྦྱར་ཏེ་གསོལ་བ་འདེབས་པའི་རྗེས་ཟློས་ལན་གསུམ་མཛོད། ཀུན་མཁྱེན་ཡེ་ཤེས་སོགས་ནས། གནང་བར་མཛོད། ཅེས་གསོལ་བ་བཏབ་ནས། རྒྱུད་དག་པའི་སླད་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་
འཕྲོས་པས་རྩ་བརྒྱུད་ཀྱི་བླ་མ་རྣམས་སྟེང་གི་ཆ་ལ་བཞུགས་པའི་རྗེ་བཙུན་མ་ཀུ་རུ་ཀུལླེ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་པ་ལ། ཕྱག
དང་མཆོད་པ་ཕུལ་བར་མོས་པ་བྱས། ཐལ་མོ་སྦྱར་ནས་འདི་རྣམས་ཀྱི་རྗེས་ཟློས་མཛོད། ན་མོ་གུ་རུ་བྷྱ ན་མཿ ཀུ་རུ་ཀུལླེ་བྷྱ ཞེས་པས་ཕྱག་བྱས་ནས། ཚོགས་ཞིང་གི་སྐབས་ལྟར་མཆོད་ལ། ཚེ་ཐོག་མ་མེད་པ་ནས་བསགས་པའི་སྡིག་པ་
བཤགས་པ་ལ་སོགས་པའི་ཡན་ལག་བདུན་པ་བགྱི་སྙམ་པས་འདིའི་རྗེས་ཟློས་ལན་གསུམ་མཛོད། དཀོན་མཆོག་གསུམ་ལ་སོགས་ནས། འགྲུབ་པར་ཤོག ཅེས་པས་རྒྱུད་དག་པར་བྱས་ནས་ཚོགས་ཞིང་རྣམས་མདུན་བསྐྱེད་ཀྱི་ལྷ་མོ་ལ་ཐིམ་པར་མོས་
པ་མཛོད། དེ་རྣམས་རྗེས་གནང་གི་སྔོན་འགྲོ་ཡིན། དངོས་གཞི་ལ་སྐུའི་རྗེས་གནང་གི་སླད་དུ་དམིགས་པ་འདི་བཞིན་མཛོད། མདུན་བསྐྱེད་ཀྱི་ལྷ་མོའི་ཐུགས་ཀ་ནས་འོད་ཟེར་འཕྲོས་པ་ཁྱེད་རང་གི་ལུས་ལ་ཞུགས་པས་ཚེ་ཐོག་མ་མེད་པ་ནས་བསགས་

༄༅། །པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས་ཏེ་ལུས་དྲི་མ་དང་བྲལ་བའི་རང་བཞིན་ཏུ་གྱུར་པར་མོས་པ་མཛོད། དེ་ལ་དམིགས་ཏེ། སློབ་དཔོན་གྱིས་ཨོཾ་ཤཱུ་ནྱ་ཏཱ་སོགས་ནས། སྣང་ལ་རང་བཞིན་མེད་པ་སྒྱུ 1
མ་ལྟ་བུའི་སྐུར་གྱུར་པར་མོས་པ་མཛོད། ཅེས་པའི་བར་སྒྲུབ་ཐབས་བཞིན་བརྗོད་པས་སློབ་མ་ལྷར་བསྐྱེད། དེ་ནས་སློབ་དཔོན་དང་ཁྱེད་རང་གི་ཐུགས་ཀའི་ཧྲི༔ ཡིག་ལས་འོད་ཟེར་འཕྲོས་པས་ལྷོ་ཕྱོགས་རིག་བྱེད་ཀྱི་ཕུག་ན་བཞུགས་པའི་རྗེ་བཙུན་མའི་
ཐུགས་ཀར་ཕོག་པས། དེའི་ཐུགས་རྒྱུད་བསྐུལ་ཏེ་ཐུགས་ཀ་ནས་འོད་ཟེར་དམར་པོའི་ཕྲེང་བ་བསམ་གྱིས་མི་ཁྱབ་པ་དམར་ཁྲིག་ཁྲིག་བྱོན་ཏེ་ཁྱེད་རང་གི་ལུས་ལ་ཐིམ་པས་ལུས་འོད་ཀྱི་རང་བཞིན་ཏུ་གྱུར། ཡང་འོད་ཟེར་འཕྲོས་པས་བརྟན་གཡོ་སྣོད་བཅུད་
ཐམས་ཅད་ལ་ཕོག་པས་སྣོད་ཐམས་ཅད་གཞལ་ཡས་ཁང་དང་། བཅུད་ཐམས་ཅད་རྗེ་བཙུན་མའི་སྐུར་གྱུར་ཏེ་ཚུར་འདུས་ནས་ཁྱེད་རང་ལ་ཐིམ། ཡང་འོད་ཟེར་འཕྲོས་པས་ལྷོ་ཕྱོགས་རིག་བྱེད་ཀྱི་ཕུག་ན་བཞུགས་པའི་རྗེ་བཙུན་མའི་སྐྲ་ལ་ཕོག་པས། དེ་
ལས་དེ་འདྲ་བའི་རྗེ་བཙུན་མའི་སྐུ་བསམ་གྱིས་མི་ཁྱབ་པ་སྤྱན་དྲངས་ཏེ་ཁྱེད་རང་ལ་ཐིམ་པས་རྒྱུད་བྱིན་གྱིས་བརླབས་པར་མོས་པ་མཛོད། ཅེས་དང་། སྔགས་ཀྱི་མཐར། ཛཿ ཧཱུྃ་བཾ་ཧོཿ ཞེས་ཡང་ཡང་བརྗོད། དྲིལ་བུ་གསིལ་ཞིང་གུ་གུལ་གྱིས་
བདུག དེས་རྗེ་བཙུན་མའི་སྐུའི་རྗེས་གནང་ཐོབ། ལུས་ཀྱི་དྲི་མ་དག ལུས་ལྷར་བསྒོམ་པ་ལ་དབང་། འབྲས་བུ་རྗེ་བཙུན་མའི་སྐུ་དང་རང་གི་ལུས་དབྱེར་མེད་དུ་བྱིན་གྱིས་བརླབས་སྙམ་དུ་མོས་པ་མཛོད། གསུང་གི་རྗེས་གནང་གི་སླད་དུ་ཁྱེད་རང་རྗེ་

བཙུན་མར་གསལ་བའི་ཐུགས་ཀར་པད་ཉིའི་སྟེང་དུ་ཧྲཱིཿ༔ གཅིག་བསམ་ཏེ། སློབ་དཔོན་དང་མདུན་བསྐྱེད་ཀྱི་རྗེ་བཙུན་མ་ལ་གུས་འདུད་དྲག་པོ་དུང་པ་བྱས་པས། དེ་གཉིས་ཀའི་ཐུགས་ཀ་ནས་སྔགས་ཀྱི་ཕྲེང་བ་བྱུང་། ཞལ་ནས་འཐོན། ཁྱེད་རང་གི་
ཞལ་དུ་ཞུགས། ཐུགས་ཀའི་ཧྲཱིཿཡིག་གི་མཐར་གཡས་སྐོར་དུ་འཁོད་པར་མོས་པ་བྱས། མེ་ཏོག་དང་བཅས་པས་ཐལ་མོ་སྦྱར་ཏེ་སྔགས་འདིའི་རྗེས་ཟློས་ལན་གསུམ་མམ་ཉི་ཤུ་རྩ་ལྔ་བརྗོད། ཨོཾ་ནས་སྭཱ་ཧཱ། ཞེས་བཟླས་པས་དང་པོས་རྒྱུད་བྱིན་གྱིས་
བརླབས། གཉིས་པས་དབྱེར་མེད་དུ་བྱས། གསུམ་པ་མན་གྱིས་བརྟན་པར་བྱས་པར་མོས་ཏེ། སློབ་དཔོན་ལ་དྲིན་ལན་གྱི་ཚུལ་དུ་མེ་ཏོག་གཏོར་ནས་འདིའི་རྗེས་ཟློས་མཛོད། བཅོམ་ལྡན་བདག་གིས་སོགས་ལན་གསུམ་བརྗོད་ནས། སློབ་དཔོན་གྱིས་
ཀྱང་མེ་ཏོག་གི་ཕྲེང་བ་སྔགས་སུ་བྱིན་གྱིས་བརླབས་ཏེ་ཁྱེད་རང་གི་སྤྱི་བོར་བཞག་ཅིང་བྱིན་གྱིས་བརླབ་པར་མོས་པ་མཛོད། བཅོམ་ལྡན་འདི་ལ་སོགས་ལན་གསུམ་གྱི་མཐར་རྡོ་རྗེ་སློབ་མ་འདིའི་རྒྱུད་ལ་རྗེ་བཙུན་མ་ཀུ་རུ་ཀུལླེའི་གསང་སྔགས་ཀྱི་བྱིན་རླབས་
མ་ལུས་པ་འཇུག་པར་གྱུར་ཅིག དེས་རྗེས་བཙུན་མའི་གསུང་གི་རྗེས་གནང་ཐོབ། ངག་གི་དྲི་མ་དག ངག་སྔགས་ཟློས་པ་ལ་དབང་། འབྲས་བུ་རྗེ་བཙུན་མའི་གསུང་དང་རང་གི་ངག་དབྱེར་མེད་དུ་བྱིན་གྱིས་བརླབས་སྙམ་དུ་མོས་པ་མཛོད། ཐུགས་
ཀྱི་རྗེས་གནང་གི་སླད་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀའི་ཧྲི༔ ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་དང་། སྟོབས་དང་། མི་འཇིགས

༄། །པ་དང་། མ་འདྲེས་པའི་ཆོས་ལ་སོགས་པ་སངས་རྒྱས་ཀྱི་ཡོན་ཏན་ཐམས་ཅད་ཧྲཱིཿ ཡིག་གམ་འོད་ཟེར་ཁ་དོག་དམར་པོའི་རྣམ་པར་སྤྱན་དྲངས་ཏེ་ཁྱེད་རང་གི་ཐུགས་ཀར་ཐིམ་པས་དེ་རྣམས་ཀྱི་བྱིན་རླབས་ཐམས་ཅད་རྒྱུད་ལ་
ཞུགས་པར་མོས་པ་མཛོད། སླར་ཡང་ཧྲཱིཿ ལས་འོད་ཟེར་འཕྲོས་པས་འཕགས་པ་ཉན་ཐོས་དང་རང་སངས་རྒྱས་རྣམས་ཀྱི་ལུང་དང་མངོན་པར་རྟོགས་པའི་ཡོན་ཏན་ཐམས་ཅད་སོགས་འགྲེ། སླར་ཡང་དེ་ལས་འོད་ཟེར་འཕྲོས་པས་ཚངས་པ་དང་བརྒྱ་བྱིན
ལ་སོགས་པ་འཇིགས་རྟེན་པའི་ཆེན་པོ་རྣམས་ཀྱི་ཚེ་དང་བསོད་ནམས་དང་དབང་ཐང་ཐམས་ཅད་གོང་ལྟར་སྤྱན་དྲངས་ཏེ་ཁྱེད་རང་ལ་ཐིམ་པས་ཚེ་དང་བསོད་ནམས་དང་དབང་ཐང་ཐམས་ཅད་རྒྱས་པར་མོས་པ་མཛོད། སླར་ཡང་ཐུགས་ཀ་ནས་འོད་ཟེར་
འཕྲོས་པས་འཁོར་ལོས་སྐྱར་བའི་རྒྱལ་པོ་དང་། པཎྜི་ཏ་དང་། སྐྱེ་འགྲོ་བསོད་ནམས་ཅན་རྣམས་ཀྱི་ལུང་དང་མངོན་པར་རྟོགས་པའི་ཡོན་ཏན་དང་ཚེ་དང་བསོད་ནམས་དང་དཔལ་འབྱོར་ཐམས་ཅད་ཀྱང་གོང་ལྟར་སྤྱན་དྲངས་ཏེ་ཁྱེད་རང་ལ་ཐིམ་པས་ཚེ་ ིི
དང་བསོད་ནམས་དང་དཔལ་འབྱོར་ཐམས་ཅད་རྒྱས་པར་བྱས་པ་ཡིན་སྙམ་དུ་མོས་པ་མཛོད། ཨོཾ་ཀུ་རུ་ཀུལླེ་ཧྲཱིཿ ཧྲཱིཿ ཧྲཱིཿ ཨཱ་ཝེ་ཤ་ཡ་ཧྲཱིཿ ཧྲཱིཿ༠༠ ཧྲཱིཿ ཞེས་ཡང་ཡང་བརྗོད་ཅིང་གུ་གུལ་གྱིས་བདུག དྲིལ་བུའི་སྒྲ་རེས་འཇོག་ཏུ་བྱས། དེས་རྗེ་བཙུན་
མའི་ཐུགས་ཀྱི་རྗེས་གནང་ཐོབ། སེམས་ཀྱི་དྲི་མ་དག སེམས་ཡེ་ཤེས་སུ་བསྒོམ་པ་ལ་དབང་། འབྲས་བུ་རྗེ་བཙུན་མའི་ཐུགས་དང་རང་གི་སེམས་དབྱེར་མེད་དུ་བྱིན་གྱིས་བརླབས་སྙམ་དུ་མོས་པ་མཛོད། དེ་ནས་བདག་བྱིན་གྱི་བརླབས་པའི་རིམ་པ་

སྒྲབ་ཐབས་ནས་འབྱུང་བ་བཞིན་བསྟན་ལ་ངོ་སྤྲད། རྗེས་སྤྱི་དང་འདྲའོ། །དེ་ཙམ་མི་ནུས་ན། གསོལ་གདབ་ཀྱི་མཐར་རྒྱུན་བཤགས་ཙམ་བྱ། སྐུ་བསྐྱེད་བསྟིམ་དང་རོལ་མོ། གསུང་བཟླས་ལུང་། ཐུགས་མདུན་བསྐྱེད་ལས་ཧྲཱིཿ ཡིག་བསྟིམས་ལ་
དྲིལ་གསིལ་བྱ། རྗེས་གཙོ་བོས། མཎྜལ། དེང་ནས་སོགས་འདྲ། ཚོམ་བུ་ལ་མཆོད་བསྟོད། དངོས་གྲུབ་བླངས་ལ་གཤེགས་སུ་གསོལ། དམ་ཚིག་པ་བསྡུས་ཏེ་གནས་གསུམ་བསྲུངས་ལ་དགེ་བ་བསྔོའོ། །རིག་བྱེད་མའི་རྗེས་གནང་ཐུན་མོང་མ་
ཡིན་པ་དང་ཐུན་མོང་བ་ཇི་ལྟར་བྱ་བའི་ཚུལ་འདི་ནི་བཙུན་པ་དཀོན་མཆོག་ལྷུན་གྲུབ་ཀྱིས་ཨེ་ཝཾ་ཆོས་ལྡན་དུ་སྦྱར་བའོ། །སྣོད་མིན་ལ་གསང་ཞིང་སྦ་བར་བྱ་བའི་ཆོས་སོ། །དགེ་ལེགས་མཆོག་ཏུ་གྱུར་ཅིག །ཤུ་བྷཾ།། ༈ །།རིག་བྱེད་མའི་སྒྲུབ་
ཐབས་དང་རྗེས་གནང་གི་སྐབས་སུ་ཉེ་བར་མཁོ་བའི་ཟིན་བྲིས་བཞུགས་སོ། ། ཨོཾ་སྭ་སྟི། ངོར་ཆེན་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་རིག་བྱེད་མའི་སྒྲུབ་ཐབས་ཀྱི་སྐབས་སྐྱབས་སེམས་ནི། སྐྱབས་ཡུལ་མདུན་གྱི་ནམ་མཁར་
སེང་གེའི་ཁྲི་དང་པད་ཉི་ལ་བླ་མ་འོད་དཔག་མེད་ལོངས་སྤྱོད་རྫོགས་སྐུ་དམར་པོ་མཉམ་བཞག་ཅན་གྱི་སྐུ་དགེ་འདུན། གསུང་དམ་ཆོས། ཐུགས་བླ་མ་དང་སངས་རྒྱས་ཀུན་འདུས་པ་ལ། བདག་དང་སེམས་ཅན་ཐམས་ཅད་འཇིགས་དད་སྙིང་རྗེ་གསུམ་
གྱི་སྒོ་ནས་བྱང་ཆུབ་བར་དུ་སྐྱབས་སུ་འགྲོ་བར་བསམ་པས། ངག་ཏུ། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས

༄༅། ། གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་
བདག དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། · །འཕགས་པའི་དགེ་འདུན་
རྣམས་ལ་སྐྱབས་སུ་མཆིའོ། །ཞེས་ཅི་ནུས་ཀྱི་མཐར་ཐལ་མོ་སྦྱར་ཏེ། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱི་བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་ལན་
གཅིག སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྗེ་བཙུན་རིག་བྱེད་ལྷ་མོའི་སྒོམ་བཟླས་ཉམས་སུ་བླང་བར་བགྱིའོ། །ལན་གསུམ། རང་ཉིད་སྐད་ཅིག་སོགས་དཀྱུས་བཞིན་ལ། ལྷ་མོ་བརྒྱད་
ཀྱིས་མཆོད་པ་ནི། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། གྷསྨ་རཱི་ནི་སྨན་འཛིན་ཅིང༌། །པུ ཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་
བརྡུང་༑ །འདི་རྣམས་ཀྱིས་ནི་གཙོ་བོར་མཆོད། །འདོད་ཆགས་ཆེན་པོས་རྗེས་ཆགས་པའི། །གཡུང་མོས་སྐུ་ལ་འཁྱུད་པ་ཉིད། །བདུད་རྩི་བྱིན་རླབས་ནི། ཨོཾ་བཛྲ་ཨ་མྲྀ་ཏ་ཀུཎྜལཱི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱས་བསང་། སྭ་བྷཱ་བས་སྦྱང་། སྟོང་པའི་

ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་
བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་གླང་གི་ཤ ལྷོར་ཀུ་ལས་ཁྱིའི་ཤ ནུབ་ཏུ་ད་ལས་རྟའི་ཤ བྱང་དུ་ཧ་ལས་གླང་པོ་ཆེའི་ཤ དབུས་སུ་ན་ལས་མིའི་ཤ ཤ་དེ་རྣམས་རེ་རེའི་སྟེང་དུ་ཡང་། ཤར་
བྷཾ་ལས་དྲི་ཆེན། ལྷོར་མཱཾ་ལས་རཀྟ། ནུབ་ཏུ་ཛཱི་ལས་བྱང་སེམས། བྱང་དུ་ཁཾ་ལས་ཤ་ཆེན་གྱི་དྭངས་མ། དབུས་སུ་ཧཱུཾ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷཾ་མེ་ལོང་ལྟ་བུའི་ཡེ་ཤེས། ལྷོར་ཨཾ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛཱི་སོ་སོར་རྟོག་
པའི་ཡེ་ཤེས། བྱང་དུ་ཁཾ་བྱ་བ་གྲུབ་པའི་ཡེ་ཤེས། དབུས་སུ་ཧཱུཾ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས། ཨ་ཨཱ། ཨི་ཨཱི། སོགས་ནས༑ ཨཾ་ཨཿ གཡས་སྐོར་གྱིས་ཀ་ཁ་ག་གྷ་ང་སོགས་ནས། ཧ་ཀྵདེ་རྣམས་ཀྱི་
སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རཾ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུཾ་ལས་འོད་ཟེར་འོག་ཏུ་འཕྲོས་པས་རླུང་གི་བ་དན་ལ་ཕོག་
པས་རླུང་གཡོས་མེ་སྦར་བས། ཤ་ལྔ་བདུད་རྩི་ལྔ་རྣམས་བསྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས་ཨོཾ་དང་རྡོ་རྗེའི་ལྟེ་བའི་ཧཱུཾ་ལ་ཕོག་པས་བདུད་རྩིའི་རྒྱུན་འཛག ཡང་ཧཱུཾ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་

།ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་རྣམས་ཧེ་རུ་ཀ་ཕྱག་གཉིས་པའི་རྣམ་པར་བྱོན་ཏེ་རྡོ་རྗེའི་ལྟེ་བའི་ཧཱུཾ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨཾ་དང་བཅས་པ་ཐོད་པའི་ནང་དུ་ལྷུང་བ་འོད་དུ་
ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཞེས་དང་། ལག་པ་གཡོན་གཡས་གཉིས་ཀ་བསྟན་པ་དང་། གདན་བཞི་ལས། ལག་པ་གཉིས་ནི་
བཀན་བྱས་ལ། །སྲིན་ལག་གཉིས་ནི་ཕན་ཚུན་དཀྲི། །གུང་མོ་དང་ནི་མཐེ་བརྩེ་སྦྱར། །ཁྲོ་བོ་གཉིས་ནི་མནན་པར་བྱ། །ཞེས་པ་ལྟར། བྱ་ཁྱུང་གི་ཕྱག་རྒྱ་བཅས་ལ། ༀ་ཨཱཿ ཧཱུྃ་ཧ་ཧོ་ཧྲཱིཿ ཞེས་ལན་གསུམ་བརྗོད་པས་བྱིན་གྱིས་བརླབས་པ་གཡོན་
བཅུ་གཅིག་
པའི་སྲིན་ལག་གིས་བླངས་ཏེ། ཨོཾ་ཨཱཿ ཧཱྃབརྗོད་ཅིང་མྱང་བས་བདེ་བ་ཆེན་པོས་མཉེས་པར་བསམ་མོ། །བཟླས་པ་དཀྱུས་ལྟར་བྱ། མན་ངག་ཐོབ་ན་རང་བྱིན་རླབས་ཀྱི་དམིགས་པ་བསྒོམ་པ་ནི། ལུས་གནད་བསམ་གཏན་གྱི་ཆོས་བདུན་དང་ལྡན་པར་
བྱ༑ ངག་གནད་རླུང་རོ་དགུ་ཕྲུགས་སམ་ལན་གསུམ་བསལ་ལ་རང་སོར་བཞག. སེམས་ཀྱི་གནད། རང་ཉིད་རྗེ་བཙུན་མར་གསལ་བཞིན་པའི་ལུས་ཀྱི་ནང་ཕྲུ་མ་ཕུས་བཏབ་པ་ལྟར་དམར་སེང་ངེ་བའི་དབུས་སུ་ལྟེ་བ་ནས་སྤྱི་བོའི་བར་ལ་རྩ་དབུ་མ་ཁ་དོག་
དམར་སེར། དེའི་གཡས་སུ་རོ་མ་དམར་མོ་མེའི་རང་བཞིན་ཁ་དོག་དམར་སྨུག གཡོན་དུ་རྐྱང་མ་དཀར་མོ་ཆུའི་རང་བཞིན་ཁ་དོག་དཀར་པོ་སྟེ་གསུམ་ག་གྲོ་སོགས་འབྲིང་པོ་ཙམ། དབུ་མ་ལ་བརྟེན་པའི་ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རྩ་

བཞི་པའི་ལྟེ་བ་དབུ་མའི་མས་སྣར་ཨཾ་དམར་པོ་དབུ་ཅན་གྱི་ཤད་ལྟ་བུའི་ཀླད་ཀོར། དབུ་མའི་ནང་དུ་ཚུད་པ་མེའི་རང་བཞིན་ཁ་དོག་དམར་སེར་མགོ་གྱེན་དུ་བསྟན་པ། ནང་སྐོར་འདབ་མ་བརྒྱད་ལ་མདུན་ནས་བརྩམས་ཏེ། ཨ་ཀ་ཙ་ཊ་ཏ་པ་ཡ་ཤ
སྐོར་དྲུག་ཅུ་རྩ་བཞི་ལ་མདུན་ནས་གཡོན་སྐོར་དུ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ ཨ་ཨཱ། ཨི་ཨཱི་སོགས་ནས། ཨཾ་ཨཿརྣམས་མགོ་གྱེན་ཏུ་བསྟན་པ། མདུན་ནས་བརྩམས་ཏེ་གཡས་སྐོར་
དུ༑ཀ་ཁ་ག་གྷ་ང་། སོགས་ནས། ཡ་ར་ལ་ཝ་ཤ་ཥ་ས་རྣམས་མགོ་གྱེན་ཏུ་བསྟན་པ། ཕྱི་ནང་གི་ཡིག་འབྲུ་རྣམས་ཁ་དོག་དམར་སེར། སྙིང་ག་ཆོས་ཀྱི་འཁོར་ལོའི་རྩ་འདབ་བརྒྱད་པའི་དབུས་སུ་ཧཱུཾ། ཕྱོགས་བཞིར་བྷཾ་མཱཾ་ཛཱི་བཾ། མཚམས་བཞིར་
ལཱྀ་མཱཾ་བཱཾ་ཏཱཾ་རྣམས་ཁ་དོག་སྔོན་པོ་མགོ་ཐུར་དུ་བསྟན་པ་མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་པའི་དབུས་སུ་ཨཾ། རྩ་འདབ་བཅུ་དྲུག་ལ་མདུན་ནས་གཡོན་སྐོར་དུ་ཨ་ཨཱ། ཨི་ཨཱི་སོགས་ནས། ཨཾ་ཨཿ རྣམས་ཁ་དོག་དམར་པོ་མགོ་གྱེན་
དུ་བསྟན་པ། སྤྱི་བོ་བདེ་ཆེན་གྱི་འཁོར་ལོ་རྩ་འདབ་སུམ་ཅུ་རྩ་གཉིས་ཀྱི་དབུས་སུ་དབུ་མའི་ཡར་སྣར་ཧཾ་དཀར་པོ་མགོ་ཐུར་བསྟན། ཀླད་ཀོར་དབུ་མའི་ནང་དུ་ཆུད་པར་འདབ་མ་སུམ་ཅུ་སོ་གཉིས་ལ་མདུན་ནས་གཡོན་སྐོར་དུ། ཨ་ཨཱ། ཨི་ཨཱི་སོགས་
ནས༑ ཨཾ་ཨཿགཡས་སྐོར་དུ་ཀ་ག་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་རྣམས་ཁ་དོག་དཀར་པོ་མགོ་ཐུར་དུ་བསྟན་པ། སྙིང་གའི་ཧཱུཾ་གི་སྟེང་དུ་དབུ་མའི་ནང་དུ་ཧྲཱིཿ དམར་པོ་མགོ་གྱེན་དུ་བསྟན་པ། བཤང་སྒོར་རླུང་། སུམ་མདོར་

༄༅། . །མེ། འོག་སྒོ་འབྱེད་འཛུམ་གྱི་སྦྱོར་བ་ལན་གསུམ་བྱས། མཐའ་མ་བསྡོམས་པས་བཤང་སྒོའི་རླུང་གཡོས། སུམ་མདོའི་མེ་སྦར་ཏེ། ལྟེ་བའི་ཨཾ་ལ་བསྣུན་པས་ཨཾ་ལས་མེ་ཤིན་ཏུ་ཆ་ཕྲ་བ་གཡས་རོ་མ་ནས་སོང་། ལྟེ་བའི་
རྩ་འཁོར་གྱི་ཡིག་འབྲུ་རྣམས་ཀྱི་ཁམས་སྙིགས་མ་བསྲེགས། ཡང་རོ་མ་ནས་སོང་སྙིང་གའི་ཡིག་འབྲུ་རྣམས་ཀྱི་ཁམས་སྙིགས་མ་བསྲེགས། ཧྲཱིཿ ལས་འོད་དམར་པོ་འཕྲོས་པས་གཡས་ཀྱི་མེ་དང་ལྷན་ཅིག་ཏུ་རོ་མ་ནས་སོང་། མགྲིན་པའི་རྩ་འདབ་ཀྱི་
ཁམས་སྙིགས་མ་བསྲེགས། མེ་རོ་མའི་ཡས་སྣ་ནས་ཐོན། ཐོད་པའི་ནང་དུ་མདུན་ནས་གཡོན་སྐོར་གྱིས་རྣ་བ་གཡས་པའི་བུ་ག་ནས་ཐོན། ཕྱག་གཡས་པའི་མདའ་ལྟོང་སྦྱར་བའི་མདའི་ལྟོང་ནས་ཞུགས། རིམ་པར་སོང་སྟེ་མདེའུ་ཨུཏྤལ་དམར་པོ་ཁ་
བཅུ་གཉིས་
བྱེ་ནས་འོད་ཟེར་ཕྱིར་སོང་ནས་ཕྱོགས་བཅུའི་སངས་རྒྱས་བྱང་སེམས་དང་སེམས་ཅན་ཐམས་ཅད་ཀུ་རུ་ཀུལླེར་གསལ་བའི་རྣ་བ་གཡས་པ་ནས་ཞུགས། སྤྱི་བོ་མགྲིན་པ་སྙིང་ག་ལྟེ་བ་རྣམས་ཀྱི་འཁོར་ལོའི་ཁམས་ཀྱི་དྭངས་མ་རྣམས་བསྡུས་ནས་རྣ་བ
གཡས་པའི་བུ་ག་ནས་ཐོན། རང་གི་ཨུཏྤ་ལའི་མདེའུའི་ནང་དུ་ཞུགས། རྣ་བ་གཡས་ནས་སོང་། ལྟག་པ་ནས་གཡས་སུ་བསྐོར་ཏེ་སྤྱི་བོར་ཧཾ་ཞུ་བའི་བྱང་ཆུབ་ཀྱི་སེམས་དང་འགྲོགས་ནས་གཡོན་རྐྱང་མ་ནས་ཐུར་དུ་བབས་པས་མགྲིན་པ་དང་སྙིང་གའི་
འཁོར་ལོ་རྒྱས་པར་བྱས། ལྟེ་བའི་ཨཾ་ལ་ཐིགས་པ་གཅིག་ཕོག་པས་མེ་ཆེར་འབར། དབུ་མའི་མས་སྣ་ཁ་བྱེ་ནས་དབུ་མ་ནས་ཡར་སོང་སྙིང་གའི་ཧཱུྃ་དང་ཧྲཱིཿ .མགྲིན་པའི་ཨཾ་རྣམས་ཀྱི་སྙིགས་མ་བསྲེགས། དབུ་མའི་ཡར་སྣ་ཁ་བྱེ་སྟེ། སྤྱི་བོའི་ཧཾ་ལ་

ཕོག་པས། ཧཾ་ལས་བྱང་སེམས་དཀར་པོ་བབས་མགྲིན་པ་དང་སྙིང་གའི་ཡི་གེ་གསུམ་གསོས་བཏབ། ལྟེ་བའི་གོང་སོར་བཞི་ཙམ་དུ་འབར་འཛག་ལ་སེམས་གཏད་པས་འཁོར་འདས་ཐམས་ཅད་དབང་དུ་འདུས་ཞེས་བརྗོད་ཅིང་གསལ་བཏབ་ལ་རླུང་བུམ་
པ་ཅན་ཅི་ཐུབ་བཟུང་། མི་ཐུབ་ན་རླུང་དལ་བུས་བཏང་ཞིང་ངལ་གསོ། རླུང་བཟུང་བའི་ཚེ་འབར་འཛག་ལ་ཡིད་དྲག་ཏུ་གཏང་། མཐར་བྱང་ཆུབ་སེམས་ཀྱི་བདུད་རྩིས་སོགས་མན་ཆད་དཀྱུས་ལྟར་ཉམས་སུ་བླངས་ཏེ། དེ་ལྟར་ན་རྗེ་བཙུན་མའི་སྐུ་
བསྒོམ་ཞིང་སྔགས་བཟླ་བ་བུམ་དབང་གི་ལམ། རྩ་གསུམ་འཁོར་ལོ་བཞི་གསལ་བཏབ་ནས་འབར་འཛག་ལ་སེམས་འཛིན་པ་གསང་དབང་གི་ལམ། བདེ་བའི་ཉམས་མྱོང་ལ་སེམས་གཏད་པ་ནི་ཤེས་རབ་ཡེ་ཤེས་ཀྱི་ལམ། གང་ལ་ཐོག་མ་སོགས་ཀྱི་
0
£9ཚིག་དོན་ལ་མཉམ་པར་འཇོག་པ་ནི་དབང་བཞི་པའི་ལམ་མོ། །ཐུན་ལས་ལྡངས་པའི་ཚེ། གདན་བསྡུས་ལ་བསྔོ་སྨོན་བྱས་ཏེ་སྤྱོད་ལམ་ལ་འཇུག་གོ །འདིའི་བསྙེན་པ་བྱེད་ན། གནས་ཤིན་ཏུ་དབེན་ཞིང་ཡིད་དང་རྗེས་སུ་མཐུན་པར། དཔྱིད་ཟླ་ར་བའི་
ཚེས་བརྒྱད་སོགས་དུས་ཁྱད་པར་ཅན་གྱི་ཚེ། དཔལ་ཀྱེ་རྡོ་རྗེས་མཚོན་རྣལ་འབྱོར་བླ་མེད་ཀྱི་དབང་བཞི་ཡོངས་སུ་རྫོགས་པ་དང་། འདི་ཉིད་ཀྱི་རྗེས་གནང་མན་ངག་དང་བཅས་པ་ཐོབ་ཅིང་དམ་ཚིག་དང་སྡོམ་པར་ལྡན་པའི་སྒྲུབ་པ་པོ་གོས་རྒྱན་དམར་པོས་
བརྒྱན་ཏེ་ཁ་ནུབ་ཏུ་ཕྱོགས་པའི་མདུན་མཚན་ཉིད་དང་ལྡན་པའི་བྲིས་སྐུ་དགྲམ་པའི་སྤྱན་སྔར་མཆོད་གཏོར་སོགསཟླུམ་གཏོར་དམར་པོ་པད་འདབ་བཞིས་བརྒྱན་པ། དགོས་པའི་ཡོ་བྱད་རྣམས་འདུ་བྱས་ལ། མཚམས་དམ་པར་བཅད།དགོངས་མོའི་དུས་ནས་མགོ་

༣
༄༅། །བརྩམས་ཏེ་སྒྲུབ་ཐབས་ནས་ཇི་སྐད་བཤད་པའི་རིམ་པ་གཉིས་ཀྱི་རྣལ་འབྱོར་ཐུན་བཞིར་བསྒོམས་ལ་དུས་ཀྱི་བསྙེན་པ་ཟླ་བ་དྲུག་བར་མ་ཆད་པ་དང་། གྲངས་ཀྱི་བསྙེན་པ་རབ་བྱེ་བ་སྟེ་འབུམ་ཕྲག་བརྒྱ་ཐམ་པ། འབྲིང་འབྲུ་
འབུམ་བརྒྱད་འགྱུར་ཏེ་འབུམ་ཕྲག་དྲུག་ཅུ་རྩ་བཞི། ཐ་མ་འབུམ་ཕྲག་བཅུའ མ་བརྒྱད།: མཚན་མའི་བསྙེན་པ་དངོས་ཉམས་རྨི་ལམ་དུ་བཅོམ་ལྡན་འདས་མའི་སྐུ་མཐོང་བ། གསུང་ཐོས་པ། བདེ་ཆེན་གྱི་ཡེ་ཤེས་སྐྱེ་བས་མཚོན་སྐུ་གསུང་ཐུགས་འགྲུབ་
པའི་མཚན་མ་བརྟན་པོ་རྙེད་པའི་བར་དུ་བཟླས་པར་བྱའོ། །དེའང་སྒྲུབ་པ་དང་ལས་སྦྱོར་ལ་ངེས་པར་འཇུག་ན་མཚན་མའི་བསྙེན་པ་ཁོ་ན་གཙོ་ཆེ་བར་གསུངས་ཤིང་། སྤྱིར་བཏང་གྲངས་ཀྱི་བསྙེན་པ་ཙམ་ཕྱག་ལེན་དུ་མཛད། ཐུན་བཞི་པའམ། ཕྱི་ཐུན་གྱི་
I£
9གོང་དུ་གནས་དང་མཆོད་པའི་ཡོ་བྱད་བྱིན་གྱིས་བརླབ། མཇུག་ཏུ་གཏོར་མ་འབུལ། གཞན་མཚམས་ཀྱི་སྤང་བླང་སོགས་སྤྱི་ལྟར་ཤེས་པར་བྱ། སྦྱིན་སྲེག་བྱེད་ན་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱི་གསུང་རབ་ལྟར་རམ། སྤྱི་ལྟར་བགྱིས་
པས་ཀྱང་རུང་། དེ་ལྟ་བུའི་བསྙེན་པ་སྔོན་དུ་སོང་བས། རང་ཉིད་ནུས་ལྡན་དུ་བྱ་བའི་འཁོར་ལོ་འཆང་ཞིང་། མཎྜལ་ལ་བརྟེན་པའི་སྒྲུབ་པ་དང་། བསམ་གཏན་དང་། ལིངྒ་དང་། རྫས་ལ་བརྟེན་པའི་ལས་སྦྱོར་རྣམས་ནི་རྗེ་བཙུན་རིན་པོ་ཆེའི་གསུང་
ཡིག་ཆུང་གསལ་བྱེད་དང་བཅས་པ་སོགས་ལས་རྟོགས་པར་བྱ་ཞིང་། སྤྱིར་ནི་བསྙེན་པ་ཚད་ལྡན་ཙམ་སོང་བས་ཀྱང་གེགས་ཞི་བ་དང་། འདོད་དགུའི་དཔལ་གྱིས་འབྱོར་པ་དང་། འགྲོ་བ་སྤྱི་དང་བྱེ་བྲག་རྣམས་འདུན་ཅིང་དབང་དུ་འདུ་བ་སོགས། ཕུན་

སུམ་ཚོགས་པའི་ཡོན་ཏན་མཐའ་ཡས་པ་འབྱུང་བ་ནི་ངེས་པའོ། །རྗེས་གནང་སྐབས་གནས་ཡོ་བྱིན་རླབས་ནི། བསང་སྦྱང་། སྟོང་པའི་ངང་ལས་གནས་ཁང་བྷཾ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་གྲུ་བཞི་སྒོ་བཞི་
རྟ་བབས་བཞིས་མཛེས་ཤིང་རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་མཆོད་རྫས་རྣམས་ཨ་ལས་བྱུང་བའི་ཡེ་ཤེས་ཀྱྀ་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
སྒྲུབ་
ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག བདུག་སྤོས། མར་མེ། དྲི་མཆོག ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ། རྒྱུ་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ། ངོ་བོ་
ཐབས་
ཀུན་བཟང་ཞིང་གཙང་བ། ཡུལ་ནམ་མཁའི་མཐར་ཁྱབ་པ། དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་ཆད་པར་གྱུར། ཞེས་དང་། སོ་སོའི་ཕྱག་རྒྱ་བྱས་ཏེ། ཨོཾ་ནཱི་རཱི་ཧཱུཾ་ཁཾ་སྭཱ་ཧཱ། ཨོཾ་བཛྲ་ནཻ་ཝི་ཏེ་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་
བཏུས་
ཛཿ ཧཱུྃ་བཾ་ཧོཿ ཁཾ་རཾ་མ་ཧཱ་ཨཉྙཾ་སྭཱ་ཧཱ། ཨོཾ་བཛྲ་པུཥྤ་ཨཱཿ ཧཱུྃ། དེ་བཞིན་དུ་ཐོག་མཐའ་གཉིས་འོག་མ་རྣམས་ལའང་སྦྱར་ཏེ། དྷཱ་པེ། ཨཱ་ལོ་ཀེ གདྡྷེ། ནཻ་ཝི་དྱ། ཤབྡའི་བར་དང་། མཐར་རྡོ་རྗེ་སྙིང་གར་བཟུང་དྲིལ་བུ་རྒྱུན་དཀྲོལ་ལ། ཨོྃ་བཛྲ་གྷཎྜེ་
ར་ཎི་ཏ། པྲ་རི་ཎི་ཏ།སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙཱ་ལི་ཏེ། པྲཛྙཱ་པཱ་ར་མི་ཏ་ནཱ་ད་སམྦྷ་ཝེ། བཛྲ་དྷརྨ་ཧྲི་ད་ཡ་སནྟོ་ཥ་ནི། ཧཱུྃ་ཧཱུྃ་ཧཱུྃ་ཧོཿཧོཿཧོཿ ཨཱཿ ཁཾ་སྭཱ་ཧཱ། ཞེས་ལན་གསུམ་བརྗོད་དེ་གནས་དང་མཆོད་པའི་ཡོ་བྱད་རྣམས་སངས་རྒྱས་བྱང་

༄༅། །སེམས་ཐམས་ཅད་ཀྱིས་ཀྱང་བྱིན་གྱིས་བརླབས་པར་བསམ་མོ། །མཆོད་པ་རྣམས་ཀྱི་ཕྱག་རྒྱ་ནི། །ཁུ་ཚུར་ཁ་སྦྱར་གུང་མོ་གཉིས། །བརྐྱངས་ཏེ་རྩེ་སྦྱར་ཆུ་བཞིའི་རྒྱ། །ཁུ་ཚུར་གྱེན་འཐོར་མེ་ཏོག་གི །ཐུར་དུ་བླུགས་པ་
བདུག་པའིའོ། །མཐེ་བོང་གྱེན་བསྒྲེང་མར་མེའི་སྟེ། །ཐལ་མོ་ཕྱིར་བསྟན་དྲི་མཆོག་གི །དེ་ཉིད་གྱེན་བཀན་ཞལ་ཟས་སོ།།སེ་གོལ་གཏོགས་པ་རོལ་མོའི་སྒྲ། །ཞེས་པ་ལྟར་རོ། །དེ་ནས་སྐྱབས་འགྲོ་ནས་བརྩམས་ཏེ་གདན་བསྡུ་བའི་བར་བདག་བསྐྱེད་
དཀྱུས་ལྟར་གྲུབ་རྗེས། ཚོམ་བུ་བསང་སྦྱང་། སྟོང་པའི་ངང་ལས་དུར་ཁྲོད་བརྒྱད་ཀྱིས་ཞེས་པ་ནས། འོད་དཔག་ཏུ་མེད་པས་དབུར་བརྒྱན། ཅེས་པའི་བར་བདག་བསྐྱེད་ལྟར་ལ། བདག་ཉིད་ཅེས་པའི་ཚིག་དོར། བདག་ལ་མངོན་པར་དབང་བསྐུར་
བ་ཞེས་པའི་ཚབ་ཏུ། འདི་ལ་ཞེས་བསྒྱུར། མཆོད་པ་བསང་སྦྱང་། སྟོང་པའི་ངང་ལས་ཨ་ལས་བྱུང་བའི་སོགས་ནས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུཾ་སོགས་ནས་ཤབྡ་ཨཱཿ ཧཱུྃ་ཞེས་པས་
བྱིན་གྱིས་བརླབས་ལ། ཨོཾ་ཀུ་རུ་ཀུལླེ་ས་པ་རི་ཝཱ་ར་ནཱི་རཱི་ཧཱུཾ་ཁཾ་སྭཱ་ཧཱ་སོགས་ནས། ཤབྡའི་བར་དང་། གྷཎྜེ་ར་ཎི་ཏས་ཕྱི་མཆོད། ཨཾ་ཀུ་རུ་ཀུལླེ་ས་པ་རི་ཝཱ་ར་ཨོཾ་ཨཱཿ ཧཱུྃགིས་ནང་མཆོད། དཀར་མོ་རི་དྭགས་སོགས་ཡིད་བྱུང་གི་མཆོད་པ་ཕུལ།
བརྩེ་བས་རྗེས་ཆགས་སོགས་ཀྱིས་བསྟོད། གཏོར་མ་བསང་སྦྱང་བདུད་རྩི་བྱིན་རླབས་ལྟར་བྱིན་གྱིས་བརླབ། མདུན་བསྐྱེད་ཀྱི་རྗེ་བཙུན་མའི་ལྗགས་རྡོ་རྗེའི་སྦུ་གུས་གཏོར་མ་གསོལ་བར་བསམ་ཞིང་། ཨཾ་ཀུ་རུ་ཀུལླེ་ཧྲཱིཿ སྭཱ་ཧཱ། ཨོཾ་ཨ་ཀཱ་རོ་སོགས་

བཏགས་པ་ལན་གསུམ་གྱིས་ཕུལ། ༀ་ཀུ་རུ་ཀུལླེ་ཨོཾ་བཛྲ་པུཥྤ་ཨཱཿ ཧཱུྃ་ནས་ཤབྡའི་བར་གྱིས་ཕྱི་མཆོད། ཨོཾ་ཨཱཿ ཧཱུྃ་གིས་ནང་མཆོད། དཀར་མོ་རི་དྭགས་སོགས་ཀྱིས་ཡིད་བྱུང་གི་མཆོད་པ་ཕུལ། བརྩེ་བའི་རྗེས་ཆགས་སོགས་ཀྱིས་བསྟོད། མཆོད་
སྦྱིན་གཏོར་མ་འདི་བཞེས་ལ་སོགས་ཀྱིས་འདོད་དོན་གསོལ། མདུན་བསྐྱེད་ཀྱི་ཐུགས་རྒྱུད་བསྐུལ་བར་དམིགས་ཏེ་བཟླས་པ་ཅུང་ཟད་བྱ་བ་རྣམས་སློབ་དཔོན་གྱི་བྱ་བའོ།།རྗེས་གནང་དངོས་དཀྱུས་སུ་གསལ་བ་ལྟར་ལ། མཇུག་ཏུ་བདག་བྱིན་རླབས་ཀྱི་
རིམ་པ་འབོགས་པར་འདོད་ན། ཐུགས་ཀྱི་རྗེས་གནང་གྲུབ་མཚམས། དེས་རྗེས་གནང་གི་དངོས་གཞི་ལེགས་པར་གྲུབ་ནས། འདིའི་རྫོགས་རིམ་བདག་བྱིན་རླབས་ཀྱི་རིམ་པ་ཉམས་སུ་བླང་བར་འདོད་པས། བདག་བསྐྱེད་བཟླས་པ་དང་བཅས་པ་གྲུབ་
རྗེས༑ ལུས་གནད་བསམ་གཏན་གྱི་ཆོས་བདུན་སོགས་ནས། ལྷའི་ང་རྒྱལ་གྱིས་སྤྱོད་ལམ་ལ་འཇུག་ཅེས་པའི་བར་གོང་དུ་སྨོས་པ་དང་དཀྱུས་སུ་གསལ་བ་ལྟར་སྦྱར་བ་དང་། དེ་ལྟར་ན་རྗེ་བཙུན་མའི་སྐུ་བསྒོམ་སོགས་ནས། དབང་བཞི་པའི་ལམ་མོ་
ཞེས་པའི་བར་གོང་ལྟར་བརྗོད་པས་བརྡ་སྤྲད་ལ། དེ་ལྟར་ན་དེ་རྣམས་ཀྱི་སྒོ་ནས་རྗེས་སུ་གནང་བ་མན་ངག་དང་བཅས་པ་ལེགས་པར་ཐོབ་པ་ཡིན་པས་དེ་དག་གི་གནས་སྐབས་སུ་སོགས་མཇུག་གི་ཆོས་སྤྱི་ལྟར་རོ། །གཞན་དག་འདི་རིགས་དམིགས་རྣམ་
ངེས་པའི་ཆེད་དུ་བསྒོམ་ལུང་གི་ཚུལ་དུ་འབོགས་པའང་མཛད་པས། དེ་ལྟར་ན། འདིའི་རྫོགས་རིམ་བདག་བྱིན་རླབས་ཀྱི་དམིགས་པ་ཉམས་སུ་བླང་བའི་སླད། ཁྱེད་རང་རྣམས་ལུས་གནད་བསམ་གཏན་གྱི་ཆོས་བདུན་སོགས་ནས། འཁོར་འདས་

༄༅། །ཐམས་ཅད་དབང་དུ་འདུས་པའི་མོས་པས་རླུང་བུམ་པ་ཅན་ཐུན་རེ་འཛིན་པར་ཞུ་ཞེས་བརྡ་སྦྱར་ལ་རླུང་འཛིན་དུ་གཞུག དེ་ལྟར་རླུང་བཟུང་བའི་ཚེ་འབར་འཛག་ལ་སོགས་ནས་ལྷོད་ཀྱིས་ཀློད་ནས་ཅུང་ཟད་རེ་མཉམ་པར་འཇོག་
པར་ཞུ། དེ་ལྟར་ན་རྗེ་བཙུན་མའི་སྐུ་བསྒོམ་སོགས་ནས། བཞི་པའི་ལམ་མོ་ཞེས་ངོ་སྤྲད་དོ། །འདི་གཉིས་གང་ལྟར་འབོགས་ཀྱང་རུང་མོད། སྔོན་ཏུ་རང་གིས་མན་ངག་གི་རྒྱུན་ངེས་པར་ཐོབ་དགོས་ཀྱི། རང་གིས་མ་ཐོབ་པར་གཞན་ལ་འབོགས་པ་ནི་
ནམ་དུའང་མི་རུང་ངོ་། །དེས་ན་དཀྱུས་སུ་གསལ་བ་ལྟར་སློབ་མ་ཐུན་མོང་བའི་རིགས་ལ་རྗེས་གནང་ཀྱང་ཐུན་མོང་ཙམ་དང་། དེ་སྟེང་བསྐྱེད་རིམ་ཙམ་ཉམས་སུ་ལེན་པ་ལ་ཐུན་མོང་མ་ཡིན་པ་དང་། རྫོགས་རིམ་དོན་དུ་གཉེར་བ་ལ་རང་བྱིན་གྱི་རླབས་ཀྱི་
རིམ་པ་བཅས་པའི་འབོགས་པར་བྱ་བས་མཚོན་རྣམ་དབྱེ་མ་འདྲེས་པར་ཤེས་པར་བྱ་ཞིང་། དབང་ལུང་སྤྱིར་བཏང་གི་རྗེས་གནང་གི་ཚེ།·རྗེས་གནང་ཐུན་མོང་མ་ཡིན་པར་རང་བྱིན་རླབས་ཀྱི་དམིགས་པ་བཅས་འབོགས་པར་མཛད་ན། གདམས་པའི་རྒྱུན་
མི་འཆད་པར་འགྱུར་བའི་ཕྱིར་ལེགས་པར་རྟོགས་སོ། །ཞེས་པའང་ཕྱོགས་འདིར་ཞལ་འདྲིས་མེད་པའི་བློ་དམན་ལས་དང་པོ་པ་རྡོ་རྗེ་སློབ་དཔོན་ཀྱི་ཁུར་བཟུང་བ་དག་ལ་ཕན་པའི་བསམ་པས་འཇམ་མགོན་ཀུན་དགའ་བློ་གྲོས་ཀྱི་གསུང་རབ་སོགས་ཚད་ལྡན་
གྱི་གཞུང་དང་ཞལ་ལུང་ལྟར་རྨོངས་བརྟུལ་མཛྙཱ་གྷོཥས་ཟིན་བྲིས་ཁྱུགས་ཙམ་སྤེལ་བ་སྟེ་མཁས་པ་རྣམས་ཀྱིས་བཟོད་པར་མཛད་དུ་གསོལ། སརྦ་དཱ ཤྲེ་ཡོ་ལྷ་བ་ཏུ།། ༈ །།གསེར་ཆོས་རིག་བྱེད་མའི་བརྒྱུད་འདེབས་དངོས་གྲུབ་མཆོག་སྩོལ་ཞེས་

བྱ་བ་བཞུགས་སོ། །དངོས་གྲུབ་མཆོག་སྩོལ་བཅོམ་ལྡན་རིག་བྱེད་མ། །ལྷན་སྐྱེས་རོལ་པ་རྡོ་རྗེ་གདན་པ་གཉིས། །བ་རི་ལོ་ཙཱ་འཁོན་སྟོན་བརྩེ་བ་ཆེ། །རྗེ་བཙུན་སྐུ་མཆེད་རྣམས་ལ་གསོལ་བ་འདེབས། །འཇམ་མགོན་ས་པཎ་མཁས་མཆོག་འུ་ཡུག་
པ༑ །ཀུན་སྨོན་ཡོན་ཏན་དཔལ་དང་ཀུན་རྡོར་ཞབས། །ཀུན་དགའ་བསོད་ནམས་ཆོས་རྗེ་བྲག་ཕུག་པ། །བློ་གྲོས་བརྟན་པ་རྣམས་ལ༴ དཔལ་ཚུལ་ཡེ་ཤེས་རྒྱལ་མཚན་ངོར་ཆེན་རྗེ། །རྒྱལ་ཚབ་ཀུན་དབང་ཡོངས་འཛིན་ལྷ་མཆོག་ཞབས། །སངས་
རྒྱས་སེང་གེ་པཎ་ཆེན་ནམ་མཁའི་མཚན། །ནམ་མཁའ་སངས་རྒྱས་རྣམས་ལ༴ ནམ་མཁའ་དཔལ་བཟང་སངས་རྒྱས་ཕུན་ཚོགས་ཞབས། །བསྟན་འཛིན་ལྷུན་གྲུབ་ནམ་མཁའ་བསམ་འགྲུབ་དང་། །ཀུན་དགའ་བློ་གྲོས་ནམ་མཁའ་འཆི་མེད་
9
9
དཔལ༑ །རྩ་བའི་བླ་མ་རྣམས་ལ་གསོལ་བ་འདེབས། །རྒྱལ་ཀུན་ཡུམ་གཅིག་རྗེ་བཙུན་རིག་བྱེད་མའི། །ལྷ་སྔགས་བསྙེན་སྒྲབ་ལས་ཀྱི་ཆོ་ག་དང་། །རང་བྱིན་རླབས་པའི་རྣལ་འབྱོར་ཟབ་མོའི་མཐུ། །སྲིད་ཞིའི་དགེ་ལེགས་འདུ་བར་བྱིན་གྱིས་
རློབས༑ །ཞེས་པའང་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་ལས་ཚུལ་འདིའི་བཀའ་དྲིན་ཐོབ་པ་མཁྱེན་བརྩེའི་དབང་པོས་གསོལ་བ་བཏབ་པ་དགེ་ལེགས་སུ་གྱུར་ཅིག །སརྦ་དཱ་མངྒ་ལཾ་བྷ་བ་ཏུ།། །།

1
༄༅། །རྗེ་བཙུན་མ་གུ་རུ་ཀུལླེའི་གསང་སྒྲུབ་ལྷ་ལྔའི་བྱིན་རླབས་ཀྱི་ཆོ་ག་གསལ་བའི་སྒྲོན་མེ་བཞུགས་སོ།།

།པདྨ་རཱ་གའི་ལྷུན་བརྩེགས་ཡེ་ཤེས་སྐུ། །འཛུམ་པའི་བཞིན་གྱི་རྩེ་དགས་རྒོད་པ་སྙམ། །མཛེས་སྡུག་ལང་ཚོས་འགྲོ་ཀུན་ཡིད་རབ་འཕྲོག །དེ་ཝཱི་རིག་བྱེད་མ་ཡིས་དགེ་ལེགས་༄༅།
སྩོལ༑ །འདིར་ཌོམྦི་ཧེ་རུ་ཀ་ནས་བརྒྱུད་པའི་རྗེ་བཙུན་མ་ཀུ་རུ་ཀུལླེ་གསང་སྒྲུབ་ལྷ་ལྔའི་བྱིན་རླབས་ལ་མཎྜལ་སོགས་ཀྱི་གཞི་ལ། རྡུལ་ཚོན་དམར་པོས་པདྨ་འདབ་བརྒྱད་ཀྱི་ལྟེ་བར་རྡུལ་ཚོན་ནམ་སིནྡྷུ་རའི་ཆོས་
འབྱུང་༑ དེའི་ནང་པདྨ་འདབ་མ་བཞི་པའི་ལྟེ་བར་ཧྲཱིཿ ཤར་གྱི་འདབ་བ་ལ་ཧ། ལྷོར་རི། ནུབ་ཏུ་ནི། བྱང་དུ་ས་བྲིས། བསྡུ་ན།ཚོམ་བུ་ལྔས་ཀྱང་ཆོག དེའི་གཡས་སུའམ། སྟེང་དུ་བུ་རམ་སོགས་
བཏབ་པའི་ཐོད་ཆང་། བུམ་པ་དྲི་བཟང་གི་ཆུ་ཁ་རྒྱན་དང་བཅས་པ། དུང་ཆོས་རྡོར་གཟུངས་མི་དགོས། ཨུཏྤལ། མདའ་གཞུ། ལྕགས་ཀྱུ། རིགས་ལྔའི་ཕྱག་མཚན་རྣམས་བཤམ། མདུན་དུ་ཟླུམ་

༄༅། །གཏོར་དམར་པོ་གཅིགཆུ་གཉིས་སྔོན་འགྲོའི་ཉེར་སྤྱོད་ལྔ་ཡང་བཤམ། སློབ་དཔོན་གྱིས་སྐྱབས་འགྲོ་སེམས་བསྐྱེད་བྱས་ནས། སྐད་ཅིག་གིས་རང་ཀུ་རུ་ཀུལླེར་གསལ་བའི་སྙིང་གའི་ཧྲཱིཿ ལས་འོད་ཟེར་འཕྲོས། བླ་མ་
འོད་དཔག་མེད་ཀྱིས་གཙོ་མོའི་དབུར་བརྒྱན་པའི་རྗེ་བཙུན་མ་ཀུ་རུ་ཀུལླེ་ལྷ་ལྔ་ལ་སངས་རྒྱས་བྱང་སེམས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ན་མོ་གུ་རུ་བྷྱ ཤྲཱི་ཀུ་རུ་ཀུལླེ་མནྜ་ལེ་བྷྱོཿ ཞེས་པས་ཕྱག་བྱ། ན་མོ་གུ་རུ་ཤྲཱི་ཀུ་རུ་ཀུལླེ་མཎྜ་
ལ་ས་པ་རི་ཝཱ་ར་ཨཉྙཾ་པྲ་ཏཱིཙྪ་སྭཱ་ཧཱ། པཱ་ཏྱཾ། པུཥྤ དྷཱུ་པེ། ཨཱ་ལོ་ཀེ གནྡྷོ། ནཻ་བིདྱ། ཤབྡ་རྣམས་ལ་མགོར་ན་མོ་གུ་རུ་སོགས་དང་། མཇུག་ཏུ་པྲ་ཏཱིཙྪ་སྭཱ་ཧཱ་སྦྱར་བས་མཆོད། དཀོན་མཆོག་གསུམ་ལ་བདག་སྐྱབས་མཆི། །སོགས་རྒྱུན་
བཤགས་ལན་གསུམ། ཚད་མེད་བཞི་བསྒོམ། ཚོགས་ཞིང་རྣམས་རང་ལ་ཐིམ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སྣང་སྲིད་ཐམས་ཅད་སྟོང་པར་གྱུར། སྟོང་པའི་ངང་ལས་པད་ཉིའི་སྟེང་དུ་ཧཱུཾ་ལས་རྡོ་རྗེའི་ལྟེ་བར་ཧཱུཾ་གིས་མཚན་པ། དེ་
ལས་འོད་ཟེར་འཕྲོས་པས་རྡོ་རྗེའི་ས་གཞི་རྭ་བ་དྲྭ་བ་གུར་དང་བཅས་པའི་ཕྱི་རོལ་ཏུ་ཡེ་ཤེས་ཀྱི་མེ་ཕུང་འབར་ཞིང་འཁྲུགས་པར་གྱུར། ༀ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། སྲུང་འཁོར་གྱི་དབུས་སུ་པཾ་ལས་པདྨ་དམར་པོ་འདབ་མ་བཞི་པ། དེའི་ལྟེ་བར་
རཾ་ལས་ཉི་མའི་སྟེང་དུ་དབང་ཕྱུག་ཆེན་པོ་དང་ལྷ་མོ་ཨུ་མ་བསྣོལ་བའི་སྟེང་དུ། རཱ་ཧུ་ལ་ནག་པོ་རའི་མདའ་གཞུ་ཅན་གྱིས་མནན་པ། ཕྱོགས་ཀྱི་འདབ་མ་བཞི་ལ་རོ་གདན་རེ་རེ། དབུས་ཀྱི་གདན་གྱི་སྟེང་དུ་ཧྲཱིཿ དམར་པོ་ལས་ཨུཏྤལ་དམར་པོ་ཧྲཱིཿ ས་

མཚན་པ་ལས་འོད་ཟེར་འཕྲོས། སེམས་ཅན་ཐམས་ཅད་ལ་ཕོག སེམས་ཅན་ཐམས་ཅད་རྗེ་བཙུན་མར་གྱུར། ཚུར་འདུས་ཨུཏྤ་ལར་ཐིམ་པས་རང་རྗེ་བཙུན་མ་སྐུ་མདོག་དམར་མོ་ཞལ་གཅིག་ཕྱག་བཞི་མ། གཡས་དང་པོ་ལྕགས་ཀྱུ། གཡོན་དང་པོ་
ཨུཏྤལ་འཛིན་པ་རྣ་བའི་ཐད་དཀར་ཁ་བྱེ་བ། འོག་མ་གཉིས་ཀྱིས་རིན་པོ་ཆེའི་མདའ་དང་གཞུ་སྦྱར་ཏེ་རྣ་བ་གཡས་པའི་དྲུང་དུ་འགེངས་པ། སྤྱན་གསུམ་པ་སྐྲ་སེར་པོ་གྱེན་ཏུ་བརྫེས་པ། ཞལ་མཆེ་བ་ཅུང་ཟད་གཙིགས་ཤིང་ལྗགས་འདྲིལ་བ། འཛུམ་
ཁྲོའི་ཚུལ་ཅན། ཕྱག་རྒྱ་ལྔ་དང་ལྡན་ཞིང་། སྟག་གི་པགས་པ་རློན་པའི་ཤམ་ཐབས་ཅན། ཞབས་གཡས་བསྐུམ་ཞིང་གཡོན་བརྐྱང་པའི་གར་སྟབས་ཀྱིས་དབང་ཕྱུག་དང་ཨུ་མ་དང་སྒྲ་གཅན་མནན་པ། མེ་རི་འབར་བའི་དབུས་ན་བཞུགས་པ། དེའི་
མཐར་མཁའ་འགྲོ་མ་བཞི་ནི། ཤར་དུ་ཧ་ལས་རྡོ་རྗེ་མཁའ་འགྲོ་མ་དཀར་མོ། ལྷོར་རི་ལས་རིན་ཆེན་མཁའ་འགྲོ་མ་སེར་མོ། ནུབ་ཏུ་ནི་ལས་པདྨ་མཁའ་འགྲོ་མ་དམར་མོ། བྱང་དུ་ས་ལས་ལས་ཀྱི་མཁའ་འགྲོ་མ་ལྗང་གུ། བཞི་ཀའང་ཞལ་གཅིག་
ཕྱག་གཉིས་མ། གཡས་ཌཱ་མ་རུ་དང་གཡོན་ཐོད་པ་ཁྲག་གིས་གང་བ་འཛིན་པ། གཅེར་བུ་སྤྱན་གསུམ་མ། རལ་པ་ཐུར་དུ་འཕྱངས་པ། སྒེག་པའི་ཉམས་ཅན་གྲུ་མོ་ན་ཁ་ཊཱཾ་ག་ཡོད་པ། ཞབས་གཡས་བརྐྱང་པའི་སྟབས་ཀྱིས་རོ་མནན་པའོ། །གཙོ་
མོའི་སྤྱི་བོར་ཧྲཱིཿལས་རྟ་མགྲིན་དམར་པོ་ཞལ་གཅིག་ཕྱག་གཉིས་དབྱུག་པ་དང་སྡིགས་མཛུབ་ཅན། དབུའི་སྟེང་ན་རྟ་མགོ་ལྗང་གུ་རྟ་སྐད་འཚེར་བས་ཁམས་གསུམ་དབང་དུ་སྡུད་པ་ཁྲོ་བོའི་རྒྱན་ཅན། དེའི་ཐུགས་ཀར་ཧྲཱིཿ དེའི་སྤྱི་བོར་བླ་མ་ཧེ་རུ་

།ཀ རང་གི་སྙིང་གར་པདྨ་འདབ་བཞིའི་ལྟེ་བར་ཧྲཱིཿ ལས་ཨུཏྤ་ལ་ཧྲཱིཿ ས་མཚན་པ་ལ་ཡེ་ཤེས་སེམས་དཔའ་གཙོ་མོ་འཁོར་མཁའ་འགྲོ་མ་བཞི་དང་བཅས་པ་བསམ། གཙོ་མོའི་ཐུགས་ཀར་པདྨ་འདབ་མ་བཞི་པའི་ལྟེ་བར་ཉི་༄༅།
མའི་སྟེང་དུ་ཧྲཱིཿ འདབ་མ་བཞི་དང་ཕྱི་ནང་གི་ལྷ་མོ་བརྒྱད་ཀྱི་ཐུགས་ཀར་ཡང་ཧ་རི་ནི་ས་སོ་སོར་བསམ། ལྷ་དེ་རྣམས་ཀྱི་དཔྲལ་བར་ཨོཾ་དཀར་པོ་སོགས། ཐུགས་ཀའི་དབུས་སུ་གནས་པའི་རང་གི་ས་བོན་ཧྲི༔ སོགས་ལས་འོད་ཟེར་འཕྲོས། ལྷོ་
ཕྱོགས་ཀྱི་ཀུ་རུ་ཀུལླེའི་ཕུག་དང་རང་བཞིན་གྱི་གནས་ནས་རྗེ་བཙུན་མ་གཙོ་འཁོར་ལྔ་ལ་སངས་རྒྱས་བྱང་སེམས་ཀྱིས་བསྐོར་བ་སྤྱན་དྲངས་ཏེ། ཛཿ ཧཱུྃ་བཾ་ཧོཿ ས་རང་ལ་བསྟིམ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། དབང་ལྷ་འཁོར་
བཅས་སྤྱན་དྲངས། པཉྩ་ཀུ་ལ་ས་པ་རི་ཝཱ་ར་ཨཉྙཾ་སོགས་ཀྱིས་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དབང་ལྷ་རྣམས་ཀྱིས། ཨོྃ་བཛྫཱི་བྷ་ཝ་ཨ་བྷི་ཥི ཉྩ་
ཧཱུཾ༑ ཞེས་གསུང་ཞིང་བུམ་པའི་ཆུས་དབང་བསྐུར། སྐུ་གང་། དྲི་མ་དག ཆུ་ལྷག་མ་ཡར་ལུད་པ་ལས་གཙོ་མོ་ལ་འོད་དཔག་མེད། ཧེ་རུ་ཀ་དང་། འཁོར་རྣམས་ལ་གཙོ་མོ་ཉིད་ཀྱིས་དབུར་བརྒྱན། ཨོཾ་ཀུ་རུ་ཀུལླེ་ས་པ་རི་ཝཱ་ར་ཨཉྙཾ་སོགས་ནས་
ཤབྡའི་བར་གྱིས་ཕྱི་མཆོད་དང་། ནང་མཆོད་ནས་ཨོཾ་ཨཱཿ ཧཱུྃ་གིས་བདུད་རྩི་མྱང་། དཀར་མོ་རི་དྭགས་སོགས་ཀྱིས་ཡིད་མཆོད་ཀྱང་བྱ། བརྩེ་བས་རྗེས་ཆགས་པདྨ་རཱ་གའི་མདོག །ཞལ་གཅིག་ཕྱག་བཞི་ཞབས་གཉིས་མཛེས་པའི་སྐུ། །མདའ་གཞུ་

ཨུཏྤལ་ལྕགས་ཀྱུ་ཞགས་པ་བསྣམས། །རྗེ་བཙུན་རིག་བྱེད་མ་ལ་ཕྱག་འཚལ་ལོ། །ཞེས་པས་བསྟོད། རང་གི་སྙིང་གའི་ཧྲཱིཿ ཡིག་དམར་པོའི་མཐའ་སྐོར་དུ་ཡི་གེ་བཅུ་གཉིས་པའི་སྔགས་བྱི་རུའི་ཕྲེང་བ་ལྟ་བུ་ལས་འོད་ཟེར་དམར་པོ་བསམ་གྱིས་མི་ཁྱབ་
པ་འཕྲོས། སྣོད་བཅུད་ཐམས་ཅད་ལ་ཕོག་པས་དབང་དུ་གྱུར། འོད་ཟེར་རྣམས་ཚུར་འདུས་སྙིང་གའི་ཧྲཱིཿ དང་སྔགས་ཕྲེང་ལ་ཐིམ་པའི་དམིགས་པ་ཡང་ཡང་གསལ་གདབ་པའི་ངང་ནས། ཨོཾ་ཀུ་རུ་ཀུལླེ་ཧྲཱིཿ ཧ་རི་ནི་ས་སྭཱ་ཧཱ། བརྒྱ་རྩ་ལ་སོགས་པ་
བཟླ༑ བཅོམ་ལྡན་འདས་མ་འཁོར་དང་བཅས་པས་སྣོད་བཅུད་ཐམས་ཅད་དབང་དུ་འདུས་པར་བྱིན་གྱིས་བརླབ་ཏུ་གསོལ། ཞེས་བརྗོད། འཁོར་བཞི་རང་ལ་བསྡུ། དགེ་བ་འདི་ཡིས་མྱུར་དུ་བདག །ཀུ་རུ་ཀུལླེ་འགྲུབ་གྱུར་ནས། །ཞེས་སོགས་
བརྗོད༑ དེ་ནས་མདུན་བསྐྱེད་ཀྱི་རྟེན་རྣམས་ལ་དམིགས་ཏེ། ཨོཾ་ཤཱ་ནྱ་ཏཱ་སོགས་བརྗོད། སྟོང་པར་གྱུར། སྟོང་པའི་ངང་ལས་པད་ཉིའི་སྟེང་དུ་སྣ་ཚོགས་རྡོ་རྗེ་ཞེས་པ་ནས། གཙོ་འཁོར་ལྔ་ཡན་ལག་བཞི་རྫོགས་སུ་བསྐྱེད་པ་དང་ཕྱི་ནང་ཡིད་མཆོད་
བསྟོད་པ་རྣམས་སྔར་བཞིན་ལ། མདུན་བསྐྱེད་ལ་གཙོ་མོ་བསྐྱེད་པ་ན་རང་ཞེས་མི་སྦྱར། གཏོར་མ་དང་ཐོད་ཆང་ལ་དམིགས་ཏེ་བསང་སྦྱང་། སྟོང་པའི་ངང་ལས་རླུང་དང་མེའི་དཀྱིལ་འཁོར་གྱི་སྟེང་དུ་ཐོད་པའི་སྒྱེད་བུ་གསུམ། དེའི་སྟེང་དུ་ཨ་ལས་
ཐོད་པ་ཕྱི་དཀར་ལ་ནང་དམར་བའི་དབུས་སུ་གོ་ཀུ་ད་ཧ་ན་ལས་ཤ་ལྔ། བི་མུ་ཤུ་མ་ར་ལས་བདུད་རྩི་ལྔ། ཤཾ་ཨཱོྃ་ཛཱི་ཁཾ་ཧཱུྃ་ལས་ཡེ་ཤེས་ལྔ། དེའི་སྟེང་དུ་ཨཾ་ཨཱཿ ཧཱུྃ་དཀར་དམར་མཐིང་གསུམ་མགོ་ཐུར་བསྟན་བསམ། རང་གི་སྙིང་གའི་ས་བོན་ལས་

༄༅། །འོད་ཟེར་འཕྲོས། རླུང་གཡོས་མེ་སྦར་ཐོད་པའི་ནང་གི་རྫས་རྣམས་ཞུ་ཞིང་བསྐོལ། འབྲུ་གསུམ་ལས་འོད་འཕྲོས་ཀུ་རུ་ཀུལླེ་མཁའ་འགྲོ་མའི་ཚོགས་དང་བཅས་པའི་ཐུགས་ཀ་ནས་ཡེ་ཤེས་ཀྱི་བདུད་རྩི་བཀུག་སྟེ་ཐོད་པའི་
ནང་གི་རྫས་རྣམས་ལ་ཐིམ་ཞིང་རོ་གཅིག་ཏུ་འདྲེས་པར་གྱུར། ཨོཾ་ཨཱཿ ཧཱུྃ ཧ་ཧོཿ ཧྲཱིཿ ལན་གསུམ་གྱིས་བྱིན་རླབས་ལ། ཡི་གེ་བཅུ་གཉིས་པའི་སྔགས་ཀྱི་མཇུག་ཏུ་ཨི་དཾ་ལིནྟ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་གཏོར་མ་ཕུལ། ཕྱི་ནང་ཡིད་མཆོད་
བསྟོད་པ་སྔར་བཞིན། འདོད་པའི་དོན་ལ་གསོལ་བ་གདབ། མདུན་བསྐྱེད་ལ་དམིགས་པའི་བཟླས་པ་བྱ། བུམ་པ་བསང་སྦྱང་། སྟོང་པའི་ངང་ལས་བུམ་པ་དཀྱུས་བཞིན་བསྐྱེད་ལ། བུམ་ཆུའི་དབུས་སུ་པཾ་ལས་པདྨ་དམར་པོ་འདབ་མ་བཞི་པའི་ལྟེ་བར་
འདབ་མ་བཞི་ལ་རོའི་སྟེང་དུ་ཧ་རི་ནི་སའི་ས་བོན་རྣམས་ཡོངས་སུ་གྱུར་པ་ལས་དབུས་སུ་གཙོ་མོ་དང་འདབ་མ་བཞི་ལ་འཁོར་རྣམས་ཡན་ལག་བཞི་རྫོགས་སུ་བསྐྱེད། ཕྱི་ནང་ཡིད་མཆོད། བསྟོད་པ་རྣམས་སྔར་བཞིན། བུམ་ནང་གི་གཙོ་མོའི་
ཐུགས་ཀར་ཧྲཱིཿ ཡིག་གི་མཐར་ཡི་གེ་བཅུ་གཉིས་མའི་སྔགས་ཕྲེང་དང་། འཁོར་རྣམས་ཀྱི་ཐུགས་ཀར་ཡང་རང་རང་གི་ས་བོན་གསལ་བཏབ་ལ་ཡིག་འབྲུ་རྣམས་ལས་འོད་ཟེར་འཕྲོས། བདག་གི་ཐུགས་ཀ་ནས་ཀྱང་འོད་ཟེར་འཕྲོས་ལྷ་རྣམས་ཀྱི་སྐུ་ལ་
ཕོག་པས་ཐུགས་མཉེས་ཤིང་དབང་དུ་གྱུར་པར་བསམ། ཡི་གེ་བཅུ་གཉིས་པ་བརྒྱ་རྩ་ལ་སོགས་པ་བཟླ། མཆོད་བསྟོད་སྔར་བཞིན། དུང་ཆོས་ཀྱི་མཆོད་ཡོན་དབུལ་བ་སོགས་འདི་ལ་མེད། བུམ་ནང་གི་ལྷ་རྣམས་ཀྱང་མི་བཞུ་བར་བཞག དེ་ནས་སློབ་

མ་ཀྱེ་རྡོ་རྗེ་སོགས་ཀྱི་དབང་ཐོབ་པ་བོས་ལ། སེམས་ཅན་ཐམས་ཅད་ཀྱི་དོན་དུ་ཞེས་པ་ནས་གསན་པར་ཞུ་འཚལ། གང་གསན་པར་བྱ་བའི་ཆོས་ནི། གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་པ་ཡབ་སྲས་རྣམས་ལ་བླ་མེད་ཀྱི་གདམས་པ་རྒྱ་
མཚོ་ལྟ་བུ་བཀའ་བབས་པའི་ནང་ནས་འདིར་ཐུན་མོང་བསྒྲུབས་པས་མཆོག་ཞལ་ལས་འབྱུང་བ་དམར་པོ་སྐོར་གསུམ་གྱི་ནང་ཚན་རྗེ་བཙུན་མ་ཀུ་རུ་ཀུལླེ་འདི་ཀྱེ་རྡོ་རྗེའི་རྒྱུད་འབུམ་ཕྲག་ལྔ་པ་དང་། བརྟག་པ་གཉིས་པ་ནས་གསལ་བར་གསུངས་
ཤིང་༑ འདི་ལ་རྒྱལ་པོ་ལྷན་སྐྱེས་རོལ་པ་ནས་བརྒྱུད་པའི་ཕྱི་སྒྲུབ་གཙོ་ཀྱང་དཔའ་བོ་གཅིག་པར་གྲགས་པ་དང་། ཀླུ་སྒྲུབ་ནས་བརྒྱུད་པའི་ནང་སྒྲུབ་ལྷ་ལྔ་དང་། ཌོམྦི་ཧེ་རུ་ཀ་ནས་བརྒྱུད་པའི་གསང་སྒྲུབ་ལྷ་ལྔ་རྣམས་ལས། ནང་སྒྲུབ་ལ་སྒྲུབ་ཐབས་
གདམས་པའི་རིམ་པ་ཆ་ཚང་བར་ཡོད་ཀྱང་བྱིན་རླབས་ཀྱི་ཆོ་ག་བཤད་ཚོད་མེད། གཙོ་རྐྱང་དང་གསང་སྒྲུབ་ལ་བྱིན་རླབས་ཀྱི་བཀའ་མ་ནུབ་པར་བཞུགས་པ་ལས་ད་ལན་གསང་སྒྲུབ་ལྷ་ལྔའི་བྱིན་རླབས་འབུལ་བའི་སྐབས་ཡིན། དེ་ལ་སྔོན་འགྲོ་སློབ་
དཔོན་གྱི་བྱ་བ་བདག་བསྐྱེད་མདུན་བསྐྱེད་བུམ་བསྐྱེད་རྣམས་གྲུབ་ཟིན། དངོས་གཞི་སློབ་མ་ལ་བྱ་བའི་ངོ་སྐལ་དུ་གྱུར་པ་ལ། སློབ་དཔོན་རྗེ་བཙུན་མ་ཀུ་རུ་ཀུལླེར་གསལ་བ་ལ་གསང་སྒྲུབ་ལྷ་ལྔའི་བྱིན་རླབས་ཞུ་བའི་ཡོན་དུ་མཎྜལ། ཀུན་མཁྱེན་ཡེ་ཤེས་
ཕུང་པོ་ཅན་སོགས་དང་། རྒྱུན་བཤགས། རིགས་ལྔའི་སྡོམ་བཟུང་རྣམས་ལན་གསུམ་རེ། དེ་ནས་ཐུན་མོང་མ་ཡིན་པའི་གསོལ་བ་གདབ་པ་ནི། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་རྗེ་བཙུན་མ་ཀུ་རུ་ཀུལླེའི

༄༅། །ལྷ་ཚོགས་དབབ་པར་མཛད་དུ་གསོལ། ལན་གསུམ། སློབ་དཔོན་རྗེ་བཙུན་མར་གསལ་བ་དང་། མདུན་བསྐྱེད་ཀྱི་ལྷ་ཚོགས་རྣམས་ཀྱི་ཐུགས་ཀ་ནས་འོད་ཟེར་འཕྲོས། ཁྱེད་རང་རྣམས་ཀྱི་ལུས་ལ་ཕོག ཚེ་འཁོར་བ་ཐོག་
མ་མེད་པ་ནས་བསགས་པའི་སྡིག་སྒྲིབ་དང་། འགྲོ་བ་གཞན་མ་དད་པའི་དྲི་མ་རྣམས་བྱང་ཞིང་དག་པར་བྱས། ལུས་འོད་ཀྱི་གོང་བུར་གྱུར། དེ་ཡོངས་སུ་གྱུར་པ་ལས་པཾ་ལས་པདྨ་དམར་པོ་འདབ་མ་བཞི་པའི་ལྟེ་བར་ཉི་མའི་སྟེང་ན་དབང་ཕྱུག་ཆེན་པོ་
དང་ལྷ་མོ་ཨུ་མ་བསྣོལ་བའི་སྟེང་དུ་སྒྲ་གཅན་གྱི་སྙིང་གར་ཧྲཱིཿ དམར་པོ། འདབ་མ་བཞི་ལ་རོའི་གདན་རེ་རེའི་སྟེང་དུ་ཤར་དུ་ཧ། ལྷོར་རི། ནུབ་ཏུ་ནི། བྱང་དུ་ས་སྟེ་ས་བོན་གྱི་ཡི་གེ་ལྔ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡིག་འབྲུ་
r
རྣམས་ལ་ཐིམ་པ་ཡོངས་སུ་གྱུར་པ་ལས། དབུས་ཀྱི་གདན་གྱི་སྟེང་དུ་ཁྱེད་རྣམས་རྗེ་བཙུན་མ་ཀུ་རུ་ཀུལླེ་སྐུ་མདོག་དམར་མོ་ཞེས་པ་ནས། དཔྲལ་བར་ཨོཾ་དཀར་པོ་སོགས་གནས་གསུམ་བྱིན་རླབས་ཀྱི་བར་སྔར་བཞིན། སློབ་དཔོན་ཡང་རྗེ་བཙུན་མ་
དངོས་ཡིན་སྙམ་པའི་གུས་འདུད་གནང་བས། སློབ་དཔོན་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་འཕྲོས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་ཐུགས་ཀར་ཕོག ཐུགས་རྒྱུད་བསྐུལ། ཐམས་ཅད་ཀྱང་རྗེ་བཙུན་མའི་རྣམ་པར་བྱོན་
པ་དང་། ཁྱད་པར་ལྷོ་ཕྱོགས་ཀྱི་རི་ཀུ་རུ་ཀུལླེའི་ཕུག་ནས་རྗེ་བཙུན་མ་གཙོ་འཁོར་ལྔ་བསམ་གྱིས་མི་ཁྱབ་པར་བྱོན། མདུན་བསྐྱེད་ལས་ཀྱང་གཙོ་འཁོར་ལྔ་དཔག་ཏུ་མེད་པ་ཆད་དེ། དེ་ཐམས་ཅད་ཁྱེད་རང་རྣམས་ཀྱི་སྐུ་ལུས་ལ་སིབ་སིབ་ཐིམ་པས་ཐུགས་

རྒྱུད་བྱིན་གྱིས་བརླབས་པ་ཡིན་སྙམ་པའི་མོས་པ་མཛོད། དྲིལ་གསིལ་རོལ་ཆེན་དང་བཅས་པ་བྱ་ཞིང་། ཡི་གེ་བཅུ་གཉིས་པའི་སྔགས་ཀྱི་མཐར་ཨཱ་ཝེ་ཤ་ཡ་ཨཿ ཨཱཿ ཞེས་བརྗོད། ཡང་སློབ་དཔོན་མདུན་བསྐྱེད་དང་བཅས་པའི་ཐུགས་ཀ་ནས་འོད་
ཟེར་འཕྲོས་ཕྱོགས་བཅུའི་རྒྱལ་བ་སྲས་བཅས་རྗེ་བཙུན་མ་དང་བཅས་པའི་གསུང་གི་བྱིན་རླབས་ཐམས་ཅད་སྔགས་ཕྲེང་ཁ་དོག་དམར་པོའི་རྣམ་པ་ཅན་དཔག་ཏུ་མེད་པར་སྤྱན་དྲངས། སྔར་ལྟར་བསྟིམས་ལ་རོལ་ཆེན་དང་སྔགས་བརྗོད། ཡང་ཐུགས་
འདུན་འདི་བཞིན་གནང་བར་ཞུ། སློབ་དཔོན་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་རྒྱལ་བ་སྲས་བཅས་དང་། རྗེ་བཙུན་མ་ཀུ་རུ་ཀུལླེའི་ལྷ་ཚོགས་རྣམས་ཀྱི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་ལྕགས་ཀྱུ་
དང་༑ ཞགས་པ་དང་། མདའ་གཞུ་ལ་སོགས་པ་ཕྱག་མཚན་དཔག་ཏུ་མེད་པའི་རྣམ་པར་སྤྱན་དྲངས། ཁྱེད་རང་རྣམས་ཀྱི་སྨིན་མཚམས་ཀྱི་ཐད་ཀྱི་ནམ་མཁར་སླེབ་པ་དང་། འོད་དམར་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ་ནས་སྐུ་ལུས་ལ་
སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབས་པའི་མོས་པ་གནང་བར་ཞུ། རོལ་ཆེན་བྱ་ཞིང་སྔགས་བརྗོད། ཡང་སློབ་དཔོན་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་དམར་པོ་བསམ་གྱིས་མི་ཁྱབ་པ་སྤྲོས། སྣོད་བཅུད་ཐམས་ཅད་ལ་ཕོག་འོད་
དམར་པོར་ཞུ། འོད་ཐམས་ཅད་ཚུར་འདུས་ཁྱེད་རང་གི་སྐུ་ལུས་ལ་སིབ་སིབ་ཐིམ་པས་དབང་དུ་བྱས་པའི་མོས་པ་གནང་བར་ཞུ། དེ་ནས་རྗེ་བཙུན་མའི་ཕྱག་མཚན་མདའ་གཞུ་ལག་ཏུ་གཏད་དེ་རྗེས་སུ་གནང་བ་བྱིན་པར་མོས་པ་མཛོད། ཐབས་དང་ཤེས་

༄ ༅། །རབ་རང་བཞིན་མདའ་གཞུ་ཡི། །མི་ཤེས་ནད་སེལ་མ་རིག་འབིགས་པར་བྱ། །ཨུཏྤལ་དང་ལྕགས་ཀྱུ་བྱིན་ཏེ། ཨུཏྤལ་མཛེས་པ་ལྷ་མོའི་ཕྱག་མཚན་ཉིད། །དེ་རིང་བུ་ཁྱོད་ལ་ནི་སྦྱིན་པར་བྱ། །འཁོར་བའི་འདམ་ནས་འགྲོ་
བ་འདྲེན་མཛད་པ། །རྒྱལ་བའི་ཕྱག་མཚན་ལྕགས་ཀྱུ་འདི་ཟུངས་ཤིག །རིགས་ལྔའི་ཕྱག་མཚན་གཏད་དེ། རྡོ་རྗེ་འཁོར་ལོ་རིན་པོ་ཆེ། །པདྨ་རྡོ་རྗེ་རྒྱ་གྲམ་རྣམས། །མཁའ་འགྲོ་རྣམས་ཀྱི་ཕྱག་མཚན་ཏེ། །དེ་རིང་ཁྱོད་ཀྱིས་བཟུང་བར་བྱ། །མཁའ་
འགྲོས་རྟག་ཏུ་བྱིན་རློབ་འགྱུར། ། ཨོཾ་སརྦ་ཌཱ་ཀི་ནཱི་ཨ་བྷི་ཥི ཉྩ་སརྦ་ཏ་ཐཱ་ག་ཏ་ས་མ་ཡ་ཤྲཱི་ཡེ་ཧཱུཾ། ཞེས་བརྗོད། དེ་ནས་ཁྱེད་རང་རྗེ་བཙུན་མ་གཙོ་འཁོར་ལྔར་གསལ་བའི་འཁོར་གྱི་ལྷ་མོ་བཞི་གཙོ་མོ་ལ་ཐིམ། ཁྱེད་རང་གཙོ་མོ་རྐྱང་པར་གསལ་བའི་
མདའ་གཞུ་རྣ་བའི་དྲུང་དུ་འགེངས་པར་མོས་ཏེ། སྙིང་གའི་ས་བོན་ལས་འོད་ཟེར་དམར་པོ་དཔག་ཏུ་མེད་པ་འཕྲོས། རྣ་བ་གཡས་ནས་ཐོན་མདའི་ལྟོང་ནས་ཞུགས། ཨུཏྤལ་དམར་པོའི་མདེའུ་ནས་ཐོན། ཀླ་གནོད་སྦྱིན་མིའི་འཇིག་རྟེན་ཐམས་ཅད་ལ་
ཕོག་པས་དམར་ལམ་སོར་ནས་འོད་དུ་ཞུ། ཐམས་ཅད་ཚུར་འདུས་མདེའུ་ནས་ཡར་ཞུགས། ལྟོང་ནས་ཐོན། ཁྱེད་རང་གི་རྣ་བ་གཡས་ནས་ཞུགས། སྙིང་གར་ཐིམ་པས་ཐམས་ཅད་དབང་དུ་འདུས་པའི་མོས་པ་མཛོད། སྔགས་ཀྱི་བཟླས་ལུང་གི་སླད་
དུ་ཐུགས་འདུན་འདི་བཞིན་གནང་བར་ཞུ། སློབ་དཔོན་རྗེ་བཙུན་མར་གསལ་བའི་ཐུགས་ཀའི་སྔགས་ཕྲེང་ལས་སྔགས་ཕྲེང་རིམ་པ་གསུམ་འཕྲོས་ཞལ་ནས་ཐོན། ཁྱེད་རང་རྣམས་རྗེ་བཙུན་མར་གསལ་བའི་ཞལ་དུ་ཞུགས། ཐུགས་ཀའི་ཏིང་ངེ་འཛིན་

སེམས་དཔའི་ཧྲཱིཿ ཡིག་གི་མཐར་སྔགས་ཕྲེང་དང་པོ་འཁོད། གཉིས་པ་དང་གསུམ་པ་དེ་ལ་ཐིམ་པས་ཐུགས་རྒྱུད་བྱིན་གྱིས་བརླབས་པར་བསམས་ལ། ཡི་གེ་བཅུ་གཉིས་པའི་རྗེས་ཟློས་ལན་གསུམ། བཅོམ་ལྡན་བདག་ལ་སོགས་དང་། བཅོམ་ལྡན་
འདི་ལ་སོགས་དཀྱུས་བཞིན། ཐོད་ཆང་ལག་ཏུ་གཏད་ཙམ་བྱ། སླར་བདུད་རྩི་ཁྱོར་བར་སྦྱིན་ཅིང་འཐུང་དུ་གཞུག་ལ། བླ་མ་དང་རྗེ་བཙུན་མའི་ལྷ་ཚོགས་རྣམས་ཀྱིས་དངོས་གྲུབ་སྦྱིན་པའི་མོས་པ་མཛོད། བུམ་པ་སྤྱི་བོར་བཞག་ལ། བུམ་ནང་གི་ལྷ་མོ་
གཙོ་འཁོར་ལྔ་བཞུགས་པའི་སྐུ་ལུས་ལས་བདུད་རྩི་དམར་པོ་བབས་པས། ཁྱེད་རང་རྣམས་ཀྱི་སྤྱི་བོ་ནས་ཞུགས། ལུས་ཐམས་ཅད་གང་། དྲི་མ་ཐམས་ཅད་དག དངོས་གྲུབ་ཐམས་ཅད་ཐོབ་པའི་མོས་པ་མཛོད། བུམ་ཆུ་སྦྱིན། ཨོཾ་ཀུ་རུ་ཀུལླེ་ཧྲཱིཿ ཧ
879
རི་ནི་ས་སྭཱ་ཧཱ་ཨ་བྷི་ཥི ཉྩ་ཞེས་བརྗོད། དེ་ལྟར་དབང་བསྐུར་བས་ཆུ་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན། དེ་ནས་སིནྡྷུ་རའི་མཎྜལ་གྱི་ཡིག་འབྲུ་ལྔ་སློབ་དཔོན་གྱི་སྲིན་ལག་གཡོན་པས་བླངས་ཏེ་སློབ་མའི་གནས་གསུམ་དུ་ཐིག་ལེ་
བྱ༑ མདུན་བསྐྱེད་ཀྱི་ལྷ་མོ་གཙོ་འཁོར་ལྔ་ཁྱེད་རང་རྣམས་ཀྱི་ལུས་ལ་ཐིམ་པའི་མོས་པ་མཛོད། གོང་དུ་ཚོམ་བུ་ལས་མ་བཀོད་ན། གཡོན་པའི་མཐེབ་སྲིན་གྱིས་ཅུང་ཟད་རེ་བླངས་ལ་གནས་གསུམ་དུ་མཚོན་པ་རེ་བཞག་ལ། མདུན་བསྐྱེད་ཀྱི་གཙོ་འཁོར་
ལྔ་སློབ་མའི་ལུས་ངག་ཡིད་གསུམ་ལ་ཐིམ་པར་བསམ། རྗེས་གཙོ་བོས་སོགས་འདྲ། དེ་ནས་སློབ་དཔོན་གྱིས་བུམ་ནང་གི་ལྷ་ཚོགས་ལ་མཆོད་བསྟོད་སྔར་བཞིན་བྱ། ཡིག་བརྒྱ་དང་ནོངས་པ་བཟོད་གསོལ་བྱ། བུམ་ནང་གི་ཡེ་ཤེས་པ་ལ་གཤེགས་

།གསོལ་དང་། དམ་ཚིག་པ་རང་ལ་བསྟིམ། སིནྡྷ་རའི་གཙོ་འཁོར་ལྔ་སློབ་མ་ལ་བསྟིམས་ཚར་བས་དེས་ཆོག སིནྡྷ་རའི་ལྷག་མ་རྣམས་ཚག་བྱ་ཞིང་། ལས་ཀྱི་རྗེས་བསྡུ། དགེ་བ་བསྔོ། ཤིས་པ་བརྗོད། འདི་ལ་བྱིན་
རླབས་ཀྱི་ཆོ་ག་ཚིགས་བཅད་མ་དང་། བླ་མ་མཉམ་མེད་ཆེན་པོ་དང་། སོ་འཛིག་རྟེན་གྲགས་པས་མཛད་པ་སོགས་ཡིག་རིགས་མི་འདྲ་བ་ཁ་ཡརྀ་འདུག་མོད། ཕལ་ཆེར་ལྷན་སྐྱེས་རོལ་པ་ནས་མཛད་པའི་ཕྱི་སྒྲུབ་གཙོ་རྐྱང་ལ་སྦྱར་བ་འདྲ་སྟེ། སོས་
མཛད་པ་ལས་ལྷན་སྐྱེས་རོལ་པར་བརྒྱུད་པ་བྱས་འདུག་པ་དང་། སོ་དང་མཉམ་མེད་ཆེན་པོ་གཉིས་ཀས་གསུང་བཟླས་ལུང་གི་རྗེས་ལ་འཇིག་རྟེན་དང་འཇིག་རྟེན་ལས་འདས་པའི་ནུས་མཐུ་བསྡུ་བ་དང་། གང་ལ་ཐོག་མ་དབུས་མཐའ་སོགས་བརྗོད་པ་
དང་༑ མདུན་བསྐྱེད་ཀྱི་རྟེན་ལ་པདྨ་འདབ་བརྒྱད་ཀྱི་དབུས་སུ་ཧྲཱིཿཙམ་ལས་མི་འབྲི་བ་དང་། མདུན་བསྐྱེད་བུམ་བསྐྱེད་ལ་བཅོམ་ལྡན་འདས་མ་བསྐྱེད་ཅེས་པ་ཙམ་ལས་འཁོར་མ་བསྐྱེད་པས་ཕྱི་སྒྲུབ་དཔའ་མོ་གཅིག་པ་རང་གི་བྱིན་རླབས་ལ་ཐུགས་རྩེ་
གཏད་འདུག་ཅིང་། མིག་དར་དང་མེ་ཏོག་ལྷ་ངོ་བསྟན་པ་རྣམས་ནི་ཁ་ཆེ་པཎ་ཆེན་ནས་ས་པཎ་ལ་བརྒྱུད་པའི་ཀུ་རུ་ཀུལླེ་ལྷ་ལྔའི་དབང་ནས་ཁ་བསྐངས་འདུག་པས་གསང་སྒྲུབ་འདིའི་ཁུངས་སུ་མི་འགྲོའོ། །དེས་ན་འདིའི་བདག་བསྐྱེད་དང་མདུན་བསྐྱེད་ནི་
གསང་སྒྲུབ་ཐུན་མོང་མ་ཡིན་པའི་བསྙེན་སྒྲུབ་ལས་གསུམ་གཅིག་ཏུ་དྲིལ་བའི་མན་ངག་བཞིན་བཀོད།བྱིན་རླབས་ནི་རིག་བྱེད་མའི་ཐུན་མོང་མ་ཡིན་པའི་རྗེས་གནང་གི་ཡི་གེ་རྙིང་པ་ལ་བརྟེན་ནས་འོས་དཔྱད་དང་རང་བཟོ་སྤངས་ནས་ཕྱག་ལེན་ཡང་དག་

པར་བགྱིས་སོ། །སྣ་ཚོགས་ཡི་གེའི་ཆུ་དང་འོ་མའི་ཚོགས། །འདྲེས་པ་འདབ་བཟང་དབང་པོའི་མཆུ་ཡིས་བཞིན།།སོ་སོར་འབྱེད་ནུས་གང་དེ་མཁས་པ་ཡིན། །གང་ཡང་དོན་དཔྱོད་མེད་ན་བླུན་པོར་བས། ། ཨེ་མ་འདི་འདྲའི་ཕྱག་བཞེས་ཟ་མ་ཏོག །
ཟད་མི་ཤེས་པ་ནམ་མཁའི་མཛོད་བཞིན་ཏུ། །ཇི་སྙེད་ཤེས་མོད་སྙིགས་མའི་དུས་འདི་ན། །གཟུར་གནས་ལེགས་བཤད་ལེན་པ་ཉིན་སྐར་ཙམ། །བླ་མའི་བྱིན་རླབས་སྙིང་དབུས་པད་མོར་ཞུགས། །དག་དང་མ་དག་འབྱེད་པའི་བློ་ནུས་ཐོབ། །མཁས་
མང་རྒོལ་བས་ལན་བརྒྱར་བསྡིགས་ན་ཡང་། །མི་འཇིགས་སྤོབས་པའི་གདོང་མིག་གྱེན་ལ་མཐོ། །ཞེས་པ་འདི་ནི་དགེ་སློང་སྡེ་སྣོད་གསུམ་པ་ངག་དབང་ཆོས་གྲགས་ཀྱིས་ཤིང་མོ་གླང་གི་ལོ་ཟླ་བ་བདུན་པའི་ཡར་ཚེས་བདུན་གྱི་ཉིན། དཔལ་རྩེ་གདོང་
ཕྱོགས་ལས་རྣམ་པར་རྒྱལ་བའི་ཆོས་གྲྭར་སྦྱར་བའི་ཡི་གེ་པ་ནི་ཆོས་གྲགས་བཟང་པོའོ།། །།

༄ ༅། །དཔལ་ཚོགས་ཀྱི་བདག་པོའི་སྒྲུབ་ཐབས་རྗེས་གནང་དང་བཅས་པ་བཞུགས་སོ།།
གསེར་ཆོས།

༄༅། །རྒྱ་གར་སྐད་དུ། བི་ནཱ་ཡ་ཀ་རཱ་ཛཾ་སཱ་དྷ་ནཱ་མཿ ་བོད་སྐད་དུ། བགེགས་ཀྱི་རྒྱལ་པོའི་སྒྲུབ་ཐབས་ཞེས་བྱ་བ། དཔལ་རྡོ་རྗེ་མཁའ་འགྲོ་ལ་ཕྱག་འཚལ་ལོ། །མ་མོའི་ཁྱིམ་དང་
ཉམས་དགའ་བར། །བསྒོམ་པ་བཟང་པོ་པ་བ་ཉིད། །འབད་པས་བྲིས་སྐར་དམིགས་ནས་ནི། །སྔགས་མཆོད་བློ་གྲོས་ལྡན་པ་ཡིས། །གར་མཁན་བཅིང་པ་བརྟག་གནས་པ། །དཔལ་ཚོགས་བདག་ཆེན་པོ་
ཞབས་གཡས་བརྐྱངས་པས་གནས་པ། སྐུ་མདོག་དམར་པོའི་འོད་དམར་པོ་འབར་བས་འཁྲུགས་པ་ཞལ་གཅིག་པ། "སྤྱན་གསུམ་པ། གླང་ཆེན་གདོང་ལ་རལ་པའི་དབུ་རྒྱན་བཅིངས། མཆེ་བ་གཙིགས་
པ༑ བོང་གེ་ཐུང་ལ་སྦོམ་པ་རགས་པ། ་གསུས་པ་འཁྱིལ་ཞིང་ཆེ་བ། ཤིན་ཏུ་འཇིགས་པའི་རྒྱན་ཐམས་ཅད་ཀྱིས་བརྒྱན་པ། ཕྱག་བཅུ་གཉིས་པ། གཡས་དང་པོས་དགྲ་སྟ། གཉིས་པས་གཏུན་

༄༅། །ཤིང་། གསུམ་པས་མདའ་གཞུ། བཞི་པས་ཁ་ཊཾ་ག ལྔ་པས་ལྕགས་ཀྱུ། དྲུག་པས་ཐོད་པ་ཁྲག་གིས་བཀང་བའོ། །གཡོན་པ་དང་པོས་རྡོ་རྗེ། གཉིས་པས་རལ་གྲི། གསུམ་པས་ཐོད་པ་ཤ་ཆེན་པོས་བཀང་བ། བཞི་
པས་ཕུབ་ཆུང་། ལྔ་པས་བ་དན་རྩེ་གསུམ་པ། དྲུག་པས་འཕང་མདུང་བསྣམས་པའོ། །པདྨ་དམར་པོ་དང་ཉི་མའི་གདན་ལ་གནས་པའོ། །ཨོཾ་གཿགཿ སིདྡྷི་སིདྡྷི་སརྦ་ཨརྠ་མེ་པྲ་སཱ་དྷ་ཡ་ཧཱུྃ་ཧཱུྃ་ཛཿ ཛཿ སྭཱ་ཧཱ། དངོས་གྲུབ་དངོས་གྲུབ་དོན་ཐམས་ཅད་བདག་ལ་སྒྲུབས་
ཤིག དགུགས་པའི་སྔགས་སོ། །ཨོཾ་ཨཱཿ གཿ ཧཱུྃ སྭཱ་ཧཱ། བཟླས་པའི་སྔགས་སོ། །སྟོང་ཕྲག་བརྒྱ་ཡིས་འགྲུབ་འགྱུར་བས། །ཕྱི་ནས་ལས་རྣམས་ཡང་དག་བརྩམ། །ལན་ཅིག་ཡོངས་བཟླས་ཐིག་ལེ་བྱས། །སྔགས་པ་སྐལ་བཟང་མཐོང་ན་
དགའ༑ །རྒྱལ་པོའི་སྒོ་རུ་ཆེས་མཆོད་ཅིང་། །དགྲ་རྣམས་ཐམས་ཅད་འཇིགས་པར་བྱེད། །བགེགས་རྣམས་ཉེ་བར་སྐྲོད་ཉིད་དང་། །འདོད་པ་ཀུན་གྱི་འབྲས་སྟེར་བར། །ཐེ་ཚོམ་མེད་པ་ཉིད་དུ་འགྱུར། །དེ་ལྟའི་ཆོ་ག་བསྒྲུབས་པ་ཉིད། །མ་མོ་རྣམས་
ནི་འགྲུབ་པའི་མཆོག །དཔལ་བགེགས་ཀྱི་རྒྱལ་པོའི་སྒྲུབ་ཐབས་ཞེས་བྱ་བ། གྲུབ་པའི་བརྟུལ་ཞུགས་བརྙེས་པའི་སློབ་དཔོན་ནག་པོ་སྤྱོད་པས་མཛད་པ་རྫོགས་སོ།། །།པཎྜི་ཏ་ག་ཡ་དྷ་ར་དང་། ལོ་ཙཱ་བ་གྱི་ཇོ་ཟླ་བའི་འོད་ཟེར་གྱིས་བསྒྱུར་
བའོ།། །།མངྒ་ལཾ།། ༈ །།དཔལ་ཚོགས་ཀྱི་བདག་པོའི་སྒྲུབ་ཐབས་བཞུགས་སོ། །ན་མོ་གུ་རུ་རཏྣ་ཝནྡྷ་ཡ། རྣལ་འབྱོར་པ་དབང་དང་རྗེས་གནང་ཐོབ་ཅིང་དམ་ཚིག་དང་ལྡན་པས་ཆོས་དང་མཐུན་པའི་འབྱོར་པ་རྒྱས་པའི་ཆེད་དུ་ཚོགས་ཀྱི་

བདག་པོ་བསྒྲབ་པར་འདོད་པས། སྔོན་ཏུ་གནོད་སྦྱིན་བསེ་གདོང་ཅན་ལ་ཆོ་ག་བཞིན་མནན་པ་བྱས་ལ། དབེན་པའི་གནས་སུ་མཎྜལ་ལ་པདྨ་འདབ་བརྒྱད་དམར་པོ་བྲི། ་དེའི་དབུས་སུ་ཟླ་གམ་དམར་པོ་ལ་ཚོམ་བུ་དམར་པོ་དགོད། དེའི་སྟེང་དུ་རྟེན
གཏོར་ནོར་བུའི་དབྱིབས་ཅན་ལ་ཆོ་ག་བཞིན་དུ་བྲིས་པའི་བྲིས་སྐུ་འཛུགས་པར་གསུངས་ནའང་། ཕྱག་ལེན་ལ་མཎྜལ་གྱི་སྟེང་དུ་བྲིས་སྐུ། བྲིས་སྐུའི་ཞལ་གྱི་གཡོན་ཟུར་ངོས་སུ་རྟེན་གཏོར། གཡས་ངོས་སུ་འདས་གཏོར། མདུན་དུ་རྒྱུན་གཏོར་བཤམ་
0p2
པ་མཛད། གང་ལྟར་ཡང་གཏོར་མ་རྣམས་ཀྱི་མཐར་དཀར་གསུམ་མངར་གསུམ། ་ལ་དུ། ལ་ཕུག ་སྤོད་སྣ་ཚོགས་བཏབ་པའི་རིལ་བུ་མར་དུ་བཅོས་པས་བརྒྱན། མཆོད་འགོ་གཡས་ནས་བརྩམས་པའི་ཆུ་གཉིས་སྔོན་འགྲོའི་ཉེར་སྤྱོད་ཚར་གཉིས་
དང་༑ རང་གི་མདུན་དུ་ནང་མཆོད་རྡོ་རྗེ་དྲིལ་བུ་རྣམས་བཤམ། ་མཆོད་པ་བྱིན་རླབས་བདེ་མཆོག་ལྟར་བྱས་ལ། སྐྱབས་འགྲོ་སེམས་བསྐྱེད་སྔོན་དུ་འགྲོ་བས་རང་སྐད་ཅིག་གིས་འབྱུང་པོ་འདུལ་བྱེད་དུ་གསལ་བའི་ཐུགས་ཀའི་ཧཱུཾ་ལས་འོད་འཕྲོས་པས་བླ་
མ་དང་འབྱུང་པོ་འདུལ་བྱེད་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཨོཾ་བྷཱ་ཏ་ཌཱ་མ་ར་ཨཉྙཾ་པྲ་ཏཱིཙྪ་སྭཱ་ཧཱ། ཞེས་སོགས་ཆུ་གཉིས་སྔོན་འགྲོའི་ཉེར་སྤྱོད་ཀྱིས་མཆོད། གུར་ནས་འབྱུང་བའི་རྒྱུན་བཤགས་
བྱ༑ ཚད་མེད་བཞི་བསྒོམ། ཨོཾ་ཤཱ་ནྱ་ཏཱ་སོགས་ནས་ཧཾ་ཞེས་བརྗོད་པས་གཟུང་འཛིན་གཉིས་སྣང་གིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་ཉིད་འོད་གསལ་སྤྲོས་པའི་མཐའ་ཐམས་ཅད་དང་བྲལ་བ་ནམ་མཁའ་ལྟ་བུར་

།གྱུར། སྟོང་པའི་ངང་ལས་ཧཱུཾ་ཡིག་ལས་བྱུང་བའི་རྡོ་རྗེའི་ས་གཞི། རྭ་བ། དྲྭ་བ། གུར། བླ་བྲེ། ཡེ་ཤེས་ཀྱི་མེ་ཕུང་རབ་ཏུ་འབར་བ་དང་བཅས་པའི་སྲུང་བའི་འཁོར་ལོའི་ནང་དུ། པཾ་ལས་པདྨ་དང་རཾ་ལས་ཉི་མའི་༄༅།
དཀྱིལ་འཁོར་གྱི་སྟེང་དུ་ཧཱུཾ་མཐིང་ནག་ལས་རྡོ་རྗེ་ཧཱུཾ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་རང་ཉིད་ཁྲོ་བོའི་རྒྱལ་པོ་འབྱུང་པོ་འདུལ་བྱེད་སྐུ་མདོག་སྔོན་པོ་ཞལ་གཅིག་ཕྱག་བཞི་པ། གཡས་དང་པོས་རྡོ་རྗེ་བ་དན་རྩེ་གསུམ་
དང་ལྡན་པ་དང་། གཡོན་དང་པོས་ཐོད་ཁྲག་ལྕང་ལོ་དང་ལྡན་པ་ཐུགས་ཀར་འཛིན་པ། འོག་མ་གཉིས་མདའ་གཞུ་རྒྱབ་ནས་འགེངས་པ། ཞལ་མཆེ་བ་གཙིགས་ཤིང་སྤྱན་གསུམ་དང་ལྡན་པ། ཧ་ཧའི་གད་རྒྱང་གིས་སུམ་ཅུ་རྩ་གསུམ་ལ་སོགས་པའང་
འཇིགས་པར་མཛད་པ། སྨ་ར་དང་སྨིན་མ་དང་དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། རིན་པོ་ཆེ་དང་སྦྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་གསོལ་བ། མི་རོའི་སྟེང་ན་
ཞབས་གཡས་བསྐམ་ཞིང་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་དཔྲལ་བར་ཨོཾ་དཀར་པོ། །མགྲིན་པར་ཨཱཿ དམར་པོ། །ཐུགས་ཀར་ཧཱུཾ་སྔོན་པོ། །ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས་ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཁྲོ་བོའི་རྒྱལ་པོ་འབྱུང་པོ་འདུལ་བྱེད་ཀྱི་རྣམ་པར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་ལ། ཛཿ ཧཱུྃ་བཾ་ཧོཿ གཉིས་སུ་མེད་པར་བསྟིམ། སླར་ཡང་ཐུགས་ཀ་ནས་འོད་ཟེར་འཕྲོས་པས་

དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་ལ། ཨོཾ་ཨ་བྷི་ཥི ཉྩ་ཏུ་ནཱཾ་སརྦ་ཏ་ཐཱ་ག་ཏ། ཞེས་གསོལ་བ་བཏབ་པས། ཨོྃ་བཛྲཱི་བྷ་ཝ་ཨ་བྷི་ཥི ཉྩ་ཧཱུཾ་ཞེས་གསུངས་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་
དྲི་མ་དག ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་མོས་ལ་ཚོགས་ཞིང་གི་སྐབས་ལྟར་མཆོད། འབར་བའི་སྐྲ་ཅན་ཉི་མ་འབུམ་གྱི་གཟི། །དཔའ་བོའི་སྟངས་སྟབས་ཞབས་ཀྱིས་ས་འོག་གཡོ། །རབ་ཏུ་ཁྲོས་པའི་ཁྲོ་གཉེར་གློག་
སྟོང་འཁྱུག །དཔལ་ཆེན་འབྱུང་པོའི་དགྲ་ལ་ཕྱག་འཚལ་ལོ། །བཞད་པའི་ང་རོས་སུམ་ཅུ་རྩ་གསུམ་འཇིགས། །ཀུན་ཏུ་ཐོགས་མེད་གདུག་པའི་མཚོན་ཆ་བསྣམས། །སྙིང་རྗེའི་དབང་གིས་ཞི་ཞིང་འགྲོ་ལ་བརྩེ། །དངོས་གྲུབ་སྩོལ་མཛད་ཁྱོད་ལ་ཕྱག་
འཚལ་ལོ། །ཞེས་པས་བསྟོད། ་ནང་མཆོད་བདེ་མཆོག་ལྟར་བྱིན་གྱིས་བརླབས་པ། ཨོཾ་ཨཱཿ ཧཱུྃ གིས་ཕུལ་ནས། ཐུགས་ཀའི་ཧཱུཾ་ཡིག་ལ་སྔགས་ཀྱིས་བསྐོར་བ་དམིགས་ནས། སུམྦྷ་བརྒྱ་རྩ་ལ་སོགས་པ་བཟླས་པའི་མཐར། རང་གི་ཐུགས་ཀ་ནས་
འོད་ཟེར་འཕྲོས་པས་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ་པར་བསམ། དེ་ནས་མདུན་གྱི་ནམ་མཁར་ཁྲོ་བོ་ཆེན་པོ་བསྐྱེད། ཡན་ལག་བཞི་རྫོགས་དང་། མཆོད་བསྟོད་གོང་བཞིན་བྱ། འདས་གཏོར་ནང་མཆོད་ལྟར་བྱིན་གྱིས་བརླབས་
ལ༑ བྷཱུ་ཏ་ཌཱ་མ་རའི་མཐར་ཨ་ཀཱ་རོ་བཏགས་པས་དབུལ་ལ་མཆོད་བསྟོད་གསོལ་བ་གདབ། ་རྟེན་གཏོར་ནམ་མཁའ་མཛོད་ཀྱི་སྔགས་རྒྱས་ཟད་མི་ཤེས་པའི་ལོངས་སྤྱོད་ཆེན་པོར་བྱིན་གྱིས་བརླབས་ལ་བྲིས་སྐུ་བསང་སྦྱང་། སྟོང་པའི་ངང་ལས་རང་ཉིད་

།ཁྲོ་བོ་ཆེན་པོར་གསལ་བའི་མདུན་དུ་བཻ་ཌཱུརྻའི་བྲག་རིའི་ཁྲོད་དུ་པདྨ་དམར་པོ་འདབ་མ་བརྒྱད་པའི་ལྟེ་བར་ནོར་བདག་བྱི་བ་སྔོན་པོ་རིན་པོ་ཆེ་སྣ་ཚོགས་སྐྱགས་པའི་སྟེང་དུ་ག ཡིག་དམར་པོ་ཡོངས་སུ་གྱུར་པ་ལས་དཔལ་·༄༅།
ཚོགས་ཀྱི་བདག་པོ་སྐ་མདོག་དམར་པོ་གླང་པོ་ཆེའི་གདོང་པ་ཅན་རྣོ་ཞིང་དཀར་བའི་མཆེ་བ་རབ་ཏུ་གཙིགས་ཤིང་སྤྱན་གསུམ་དང་ལྡན་པ། དབུ་སྐྲ་རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་མཚན་ཞིང་དར་དམར་པོའི་
ཅོད་པན་འཕུར་བ། ཕྱག་བཅུ་གཉིས་ཀྱི་གཡས་པ་དྲུག་ན་དགྲ་སྟྭ་མདའ་ཆེན་ལྕགས་ཀྱུ་རྡོ་རྗེ་རལ་གྲི་འཕངས་མདུང་རྣམས་འཛིན་པ། གཡོན་པ་དྲུག་ན་གཏུན་ཤིང་གཞུ་ཁ་ཊཱཾ་ག་ཁྲག་གིས་གང་བའི་ཐོད་པ་ཤ་ཆེན་གྱིས་གང་བ་ཕུབ་དང་ལྷན་ཅིག་ཏུ་མདུང་ལ་
བ་དན་བཏགས་པ་རྣམས་འཛིན་པ། གཡས་གཡོན་གྱི་བཞི་པའི་ཕྱག་མཚན་རྡོ་རྗེ་དང་ཐོད་ཁྲག་ཐུགས་ཀར་འཛིན་ཅིང་ལྷག་མ་རྣམས་འཕྱར་བའི་ཚུལ་གྱིས་བཟུང་བ། དར་སྣ་ཚོགས་ཀྱི་ཤམ་ཐབས་གསོལ་ཞིང་། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་
པ༑ ཞབས་གཡོན་བརྐྱངས་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་འོད་ཟེར་དམར་པོ་རབ་ཏུ་འཁྲུགས་པའི་དབུས་ན་བཞུགས་པ། དེའི་དཔྲལ་བར་ཨཾ། མགྲིན་བར་ཨཱཿ ཐུགས་ཀར་ཧཱུཾ། ཐུགས་ཀའི་དབུས་སུ་གཿ ཡིག་དམར་པོ། །དེ་ནས་རང་
ཉིད་ཁྲོ་བོ་ཆེན་པོར་གསལ་བའི་ཐུགས་ཀ་ནས་འོད་ཟེར་འཕྲོས་པས་སུམ་ཅུ་རྩ་གསུམ་གྱི་གནས་ནས་དཔལ་ཚོགས་ཀྱི་བདག་པོའི་སྐུའི་ཚོགས་བསམ་གྱིས་མི་ཁྱབ་པ་སྤྱན་དྲངས་ཏེ་མདུན་གྱི་ཚོགས་ཀྱི་བདག་པོ་ལ་ཐིམ་པར་མོས་ལ། དྲིལ་བུ་གསིལ་

ཞིང༑ ཨོཾ་གཿགཿ་སིདྡྷི་སིདྡྷི་སརྦ་ཨརྠ་མེ་པྲ་སཱ་དྷ་ཡ་ཧཱུྃ་ཧཱུྃ་ཛཿ ཛཿ་སྭཱ་ཧཱ། ཞེས་བརྒྱ་རྩ་ལ་སོགས་མང་དུ་བརྗོད་པས་བཀུག་པ། ཛཿ ཧཱུྃབཾ་ཧོཿ ཞེས་བརྗོད་པས་མདུན་དུ་བསྒོམས་པ་དང་གཉིས་སུ་མེད་པར་གྱུར་པར་མོས་ཏེ། དེ་ལ་ཨོཾ་པདྨ་ཀ་མ་ལཱ་
ཡ་སྟཱཾ་ཞེས་པས་གདན་ཕུལ་ནས་ས་མ་ཡ་ཧོཿ ཞེས་པས་དམ་ལ་བཞག སླར་ཡང་ཐུགས་ཀ་ནས་འོད་ཟེར་འཕྲོས་པས་དབང་ལྷ་སྤྱན་དྲང་བ་སོགས་གོང་བཞིན་བྱས་ནས། ཆུ་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པར་མོས་
ལ༑ བྱིན་གྱིས་བརླབས་པའི་མཆོད་པ་རྣམས། ཨོཾ་ག་ཎ་པ་ཏི་་ཨཎྷཾ་པྲ་ཏཱིཙྪ་སྭཱ་ཧཱ། ཞེས་སོགས་ཀྱིས་དབུལ། མེ་ཏོག་དམར་པོ་དང་སྤོས་སྣ་ཚོགས་ཕུལ་ལ། རྒྱལ་བའི་སྐུ་གསུང་ཐུགས་རྡོ་རྗེ། །གཉིས་མེད་ཡེ་ཤེས་ལས་བྱུང་བ། །ཚོགས་རྗེ་
ཚོགས་དབང་ཚོགས་ཀྱི་བདག །བགེགས་ཀྱི་གཙོ་ལ་མཆོད་ཅིང་མཆོད། །མེ་ཏོག་ལ་སོགས་མཆོད་པ་དང་། །ལ་དུ་ལ་སོགས་མཐུན་རྫས་ཀྱིས། །བགེགས་རྒྱལ་ཚོགས་བདག་འཁོར་བཅས་མཆོད། །དངོས་གྲུབ་ཐམས་ཅད་བདག་ལ་སྩོལ། །ཞེས་
སོགས་ཅི་ཤེས་ཀྱིས་བསྟོད། རྒྱུན་གཏོར་མཁའ་འགྲོ་སྤྱི་གཏོར་ལྟར་བྱིན་གྱིས་བརླབས་ལ། ག་ཎ་པ་ཏི་ལ་ནམ་མཁའ་མཛོད་ཀྱི་སྔགས་བཏགས་པས་དབུལ། མཆོད་བསྟོད་འདོད་དོན་ཞུས་ལ། རང་གི་སྙིང་ག་ནས་འོད་ཟེར་དམར་པོ་འཕྲོས་པས་བྲིས་
སྐུའི་ཐུགས་ཀའི་ཀཿ ཡིག་སྔགས་ཀྱིས་བསྐོར་བ་ལ་ཕོག་པས་ཐུགས་བརྒྱུད་བསྐུལ་བས་སྐྱེ་འགྲོ་དབང་དུ་བསྡུས་ཤིང་ཟས་ནོར་གྱི་ཆར་བབས་ནས་དངོས་གྲུབ་ཐམས་ཅད་སྩལ་བར་བསམ་ཞིང་། སུམྦྷ་བརྒྱ་ཕྲག་ལ་སོགས་པས་འགོ་དྲངས་པའི། ༀ་

།ཨཱཿ གཿ ཧཱུཾ་སྭཱ་ཧཱ། ཞེས་པ་འབུམ་ཕྲག་གཅིག་གམ་འབྲུ་འབུམ་བཟླ། ཨོཾ་བ་ར་ཀ་ཏཱ་ཡ་སྭཱ་ཧཱ། ཨོཾ་ཝ་ཀ་ཏེ་ཀ་དཾཥྚ་བྷིནྡྷ་ཧཱུྃ་ཕཊ་སྭཱ་ཧཱ། ཨོཾ་བྷཾ་ག་ཎ་པ་ཏ་ཡེ་སྭཱ་ཧཱ། ཞེས་པ་རྣམས་དང་གྲུབ་ན་གཟུངས་ཀྱང་ཅི་ནུས་༄༅།
བཟླའོ། །སྤྲོ་ཞིང་ནུས་ན་བུམ་པ་ཆོ་ག་བཞིན་བཅས་པར་འབྱུང་འདུལ་བསྐྱེད་བཟླས་བྱས་པའི་ཆུས་བྲིས་སྐུ་མེ་ལོང་གི་ངོས་ལ་ཤར་བ་ལ་སྐུ་ཁྲུས་གསོལ། རིན་པོ་ཆེ་སྣ་ཚོགས་བཀོད་པའི་མཎྜལ་དང་མཆོད་རྫས་རྣམས་འདོད་ཡོན་ལྔར་དམིགས་ལ། མེ་
ཏོག་ཕྲེང་བ་ལ་སོགས་རིན་ཆེན་དབྱིག །ལ་དུ་ལ་ཕུག་འབྲས་བུ་ཡིད་འོང་ཟས། །ཕྱོགས་བཅུའི་ཆུ་སྐྱེས་ཐང་སྐྱེས་ལོངས་སྤྱོད་རྐྱེན། །རིས་མ་བཅད་པའི་མཆོད་སྤྲིན་རྒྱས་པར་འབུལ། །མཎྜལ་དམ་པ་རབ་ཏུ་མཛེས་པ་དང་། །བཤོས་གཙང་མར་མེ་
ཡོན་ཆབ་སྣ་ཚོགས་དང་། །འབྲས་ཆང་རྒུན་ཆང་ལ་སོགས་བཏུང་བའི་མཆོག །སྦྲང་རྩི་བུ་རམ་ལ་སོགས་མངར་བའི་རོ། །ལྷན་གྱི་སྐྱེས་དང་རབ་ཏུ་སྦྱར་བ་ཡི། །སྣ་ཚོགས་མཆོད་པ་དམ་པ་འདི་དག་བཞེས། །ཏིང་འཛིན་སྔགས་དང་ཕྱག་རྒྱའི་རྣམ་
འཕྲུལ་ལས། །བྱུང་བའི་བླ་མེད་མཆོད་པ་འདི་དག་འབུལ། །གཟུགས་སྒྲ་དྲི་རོ་རེག་བྱ་ལ་སོགས་པའི། །འདོད་ཡོན་ཚོགས་ཀྱི་མཆོད་པ་བཞེས་སུ་གསོལ། །བདག་ཉིད་དང་བས་བཤམས་ཤིང་སྤྲུལ་པ་ཡི། །མཆོད་པའི་ཚོགས་ཀྱིས་ལྷ་ཆེན་མཉེས་
གྱུར་ཅིག །ཅེས་པས་མཆོད་བསྟོད། བསྙེན་པ་རྫོགས་ནས་རྟེན་གཏོར་ནང་མཆོད་ལྟར་བྱིན་གྱིས་བརླབས་ལ། བསྙེན་སྔགས་ལ་ཨ་ཀཱ་རོ་བཏགས་པས་ཕུལ། མཆོད་བསྟོད་འདོད་དོན་ཞུས་ཏེ་ནམ་མཁའི་ལྷ་གཤེགས་སུ་གསོལ། བྲིས་སྐུ་ལ་བརྟན་

བཞུགས་བྱས་པ། ་རྟེན་གཏོར་དང་བཅས་པ་བང་མཛོད་ལ་སོགས་པ་གཞན་གྱིས་མི་མཐོང་བའི་སར་བཞུགས་སུ་གསོལ། རང་གི་གནས་གསུམ་བསྲུངས་ལ་དགེ་བ་བསྔོ་ཞིང་བཀྲ་ཤིས་དང་དགའ་སྟོན་རྒྱས་པར་བྱའོ། །དཔལ་ཚོགས་ཀྱི་བདག་པོ་
ཁམས་གསུམ་གྱི་འཁོར་ལོས་སྒྱུར་བ་པོ་སྒྲུབ་པའི་ཐབས་འདི་ནི། ་དཔལ་ས་སྐྱའི་རྗེ་བཙུན་ཆེན་པོ་དང་ཆོས་ཀྱི་རྒྱལ་པོ་འཕགས་པའི་གདམས་པ་ཇི་ལྟ་བ་བཞིན་དུ་བཙུན་པ་དཀོན་མཆོག་ལྷུན་གྲུབ་ཀྱིས་ཨེ་ཝཾ་ཆོས་ལྡན་དུ་བྲིས་པའོ། །སྣོད་མིན་ལ་གསང་
ཞིང་སྦ་བར་བྱའོ། །མངྒ་ལཾ།། ༈ ྋ །།དཔལ་ཚོགས་ཀྱི་བདག་པོའི་རྗེས་གནང་གི་ཆོ་ག་འདོད་དགུའི་ཆར་འབེབས་བཞུགས་སོ། །ན་མོ་གུ་རུ་རཏྣ་ཝརྦྷ་ཡ། དཔལ་ཚོགས་ཀྱི་བདག་པོའི་རྗེས་གནང་བྱ་བའི་ཚུལ་ནི། རྒྱལ་ཕུར་འཛོམ་པའི་ཚེ་
དབེན་པའི་གནས་སུ་མཎྜལ་དང་། བྲིས་སྐུ་དང་མཆོད་གཏོར་ལ་སོགས་པ་སྒྲུབ་ཐབས་ནས་འབྱུང་བ་ལྟར་བཤམ། སློབ་དཔོན་གྱིས་མཆོད་པ་བྱིན་རླབས་ནས་བརྩམས་ཏེ། ་བདག་བསྐྱེད་འབྱུང་འདུལ་གྱི་སྒོམ་བཟླས། མདུན་གྱི་ནམ་མཁར་འབྱུང་
འདུལ་བསྐྱེད་དེ། མཆོད་གཏོར་འབུལ་བ། བྲིས་སྐྱ་ཚོགས་བདག་ཏུ་བསྐྱེད་པ་ལ་མཆོད་བསྟོད་གཏོར་མ་འབུལ་བ་སྒྲུབ་ཐབས་བཞིན་བྱས་ལ། ་དབང་ཐོབ་ཅིང་དམ་ཚིག་དང་ལྡན་པའི་སློབ་མ་ཉི་ཤུ་རྩ་ལྔ་མན་ཁྲུས་བྱས། ཕྱག་དང་ཡོན་ཕུལ་ཏེ་འཁོད་པ་
ལ༑ སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་བ་དང་། གནས་སྐབས་སུ་ཆོས་སྒྲུབ་པའི་འགལ་རྐྱེན་བར་ཆད་ཞི་ཞིང་མཐུན་རྐྱེན་ཕུན་སུམ་ཚོགས་པར་བྱ་བའི་ཆེད་དུ། ་ཁྲོ་བོ་འབྱུང་པོ་འདུལ་བྱེད་དང་དཔལ་

༄༅། །ཚོགས་ཀྱི་བདག་པོ་སྦགས་ཏེ་སྒྲུབ་པའི་རྗེས་སུ་གནང་བ་གསན་ལ་དོན་ཉམས་སུ་བླང་བར་བགྱིའོ་སྙམ་པ་བྱང་ཆུབ་ཀྱི་མཆོག་ཏུ་ཐུགས་བསྐྱེད་པ་གསལ་བཏབ་ནས་གསན་པར་ཞུ། དེ་ལ་སྔོན་གྱི་ལོ་རྒྱུས་ནི། ལྷ་དབང་ཕྱུག་
ཆེན་པོའི་སྲས་ཚོགས་ཀྱི་བདག་པོ་དང་། ཀཱརྟི་ཀ་གཉིས་ཡིན་པ་ལ། ལྷ་དང་ལྷ་མ་ཡིན་འཐབ་པའི་ཚེ། ཚོགས་བདག་གི་སྐེ་ལྷ་མ་ཡིན་གྱིས་བཅད་པ་ན། འཚོ་མི་འཚོ་དབང་ཕྱུག་ཆེན་པོས་མངོན་ཤེས་ཀྱིས་བརྟགས་པས། མགོ་བོ་བཅད་མ་ཐག་དྲོད་མ་
ཡལ་བ་ཞིག་སྦྱར་རྒྱུ་རྙེད་ན་འཚོ་བར་ཤེས་ཏེ། འཁོར་རྣམས་ལ་ལམ་དུ་སུ་འཕྲད་པ་ཞིག་གི་མགོ་བོ་ཆོད་ལ་ཤོག་ཅེས་བསྒོས་ནས་བཏང་བས། འཁོར་རྣམས་གླང་པོ་ཆེའི་ཕྲུ་གུ་ཞིག་དང་འཕྲད་དེ། དེའི་མགོ་མོ་བྲེགས་ནས་ཁྱེར་ཏེ་འོང་བ། ཚོགས་
བདག་གི་སྐེ་ལ་སྦྱར་བས་འབྱར་ཏེ་གསོས་སོ། །སྐབས་ཤིག་ན་ཚོགས་བདག་སྤྱན་གཉིས་ཀྱིས་སོར་རྡོའི་རྩེད་མོ་བྱས་པས། ཀཱརྟི་ཀས་སོར་རྡོ་འཕངས་པས་ཚོགས་བདག་གི་མཆེ་བ་གཡོན་པ་ལ་ཕོག་སྟེ་ཆག་པས། ཚོགས་བདག་ན་རེ། ངའི་ལུས་ཀྱི་
ལང་ཚོ་ཉམས་པར་བྱས་པས་ངན་པ་འདི་གསོད་ཟེར་བ་ལ། དབང་ཕྱུག་ན་རེ་ད་ལྟ་མ་གསོད། རྒན་གཞོན་ཁྱོད་རང་ཙམ་དུ་སོང་བ་ན་སོད་ཅེས་སྨྲས་ནས། བུ་ཆུང་བ་མི་རྒས་པར་བྱིན་གྱིས་བརླབས། ས་གཞོན་ནུ་ཀཱརྟི་ཀ་ཞེས་གྲགས། དེ་ནས་ཚོགས་
བདག་སུས་ཀྱང་ཐུལ་བར་མ་ནུས་པར། ཉིན་མོ་འཇིག་རྟེན་ཁམས་ཐམས་ཅད་མྱུལ་དུ་ཕྱིན་ནས་འཇིག་རྟེན་པ་ཐམས་ཅད་ཕུང་བར་བྱེད། ཕྱི་དྲོ་ཁྱིམ་དུ་འོངས་དུས། འཁོར་མ་རྣམས་ཀྱིས་རོལ་མོ་དང་བཅས་ཏེ་བསུ་བ་བྱེད་པ་ལ། བཅོམ་ལྡན་འདས་ཀྱིས་

ཁོ་ཐུགས་རྗེ་ཆེན་པོས་འདུལ་བར་གཟིགས་ནས། ཐུགས་རྗེ་ཆེན་པོ་ལ་འཛུམ་པ་ཞིག་མཛད་པའི་འོད་ཟེར་གྱིས་བསྐུལ་བས། ཐུགས་རྗེ་ཆེན་པོས་ཀྱང་སྐུ་དངོས་ཀྱིས་མི་ཐུལ་ཁོ་རང་དང་འདྲ་བ་ཞིག་གིས་ཐུལ་བར་མཁྱེན་ནས། ཕྱི་དྲོའི་ཚེ་སྔ་བར་ཚོགས་
བདག་གི་གཟུགས་སུ་སྤྲུལ་ནས་བྱོན་པས་ཁོའི་འཁོར་མ་རྣམས་ཀྱིས་རོལ་མོ་དང་བཅས་པས་བསུ་བ་བྱས་ནས་ནང་དུ་གདན་ལ་བཞུགས་ཏེ། བཟའ་བཏུང་དང་མཆོད་པ་ཕུལ་ནས་ཡོད་པ་ལ། ཚོགས་བདག་གིས་འཇིག་རྟེན་གྱི་ཁམས་ཉུལ་ནས་ལོག་
འོངས་པ་ན། བསུ་བ་བྱེད་པ་མ་བྱུང་པས་ཁྲོས་ནས་འཁོར་མ་རྣམས་ལ་ཆད་པའི་ལས་བྱ་སྙམ་དུ་སེམས་ཤིང་ནང་དུ་ཕྱིན་པས་འཁོར་མ་རྣམས་ན་རེ། འོ་ཅག་གི་ཚོགས་བདག་ནི་ད་ཅི་ནས་བྱོན་ནས་ཡོད། ངན་པ་འདི་སུ་ཡིན་ཕྱིར་སོང་ཟེར་བ་ལ། རྔམ་
འཁྲུགས་ཀྱང་ཐུགས་རྗེ་ཆེན་པོའི་བྱིན་རླབས་ཀྱིས་ཅང་སྨྲ་བར་མ་ནུས་སོ། །དེ་ནས་ཐུགས་རྗེ་ཆེན་པོས་ཁོ་བཏུལ་ནས་དམ་ལ་བཏགས་པས། ཁོས་ཀྱང་སེམས་ཅན་ལ་གནོད་པ་མི་བྱེད་པར་བསླབ་པ་གསུམ་དང་ལྡན་པའི་ཆོས་པ་རྣམས་ཀྱི་ལོངས་སྤྱོད་དང་
ཕྲིན་ལས་བསྒྲབ་པར་དམ་བཅས་ཏེ། དེ་ལྟར་མ་བྱས་ན་རང་གི་མགོ་བོ་ཨ་རྫ་ཀའི་དོག་པ་ལྟར་འགས་པར་གྱུར་ཅིག་ཅེས་དམོད་བཙུགས་པ་ཡིན་པས། ད་ལྟའང་རྒྱལ་ཕུར་འཛོམ་པའི་ཉིན་པར་ཁོ་འཇིག་རྟེན་ཁམས་ཐམས་ཅད་མྱུལ་ཞིང་ཆོས་བྱེད་པ་རྣམས་
ཀྱི་མཐུན་རྐྱེན་བསྒྲུབ་པར་ཁས་བླངས་པ་ཡིན་པས་རྗེས་སུ་གནང་བའང་དེ་ལྟ་བུའི་ཉིན་བྱ་དགོས་པ་ཡིན། དེ་ལ་སྤྱིར་བཅོམ་ལྡན་འདས་ཀྱིས་འཁོར་ལོ་བདེ་མཆོག་གི་བཤད་པའི་རྒྱུད་རྡོ་རྗེ་མཁའ་འགྲོའི་རྒྱུད་གསུངས་པའི་ཚེ། ཁྲོ་བོ་འབྱུང་པོ་འདུལ་བྱེད་

༄༅། །ཅེས་བྱ་བ། འཇིག་རྟེན་པ་ཐམས་ཅད་འདུལ་བ་དང་། འབྱུང་པོ་ཐམས་ཅད་ཀྱི་གཉེན་པོར་སྤྲུལ་ཞིང་། དེའི་ཚེ་འཇིག་རྟེན་པ་རྣམས་ཀྱི་ནང་ནས་ཚོགས་ཀྱི་བདག་པོས་དེའི་བཀའ་བཞིན་དུ་བསྒྲུབ་པར་ཁས་བླངས་པ་ལ་བརྟེན་
ནས༑ རྒྱུད་དེའི་ལེའུ་བཅུ་དགུ་པའི་སྟོད་ནས་འབྱུང་པོ་འདུལ་བྱེད་ཀྱི་སྒྲུབ་ཐབས་དང་། ལེའུ་དེ་ཉིད་ཀྱི་སྨད་ནས་ཚོགས་ཀྱི་བདག་པོའི་སྒྲུབ་ཐབས་གསུངས་པ་ཡིན་པས། རྗེས་གནང་དང་བསྙེན་སྒྲུབ་ལ་སོགས་པ་གང་བྱེད་ཀྱང་ལྷ་གཉིས་པོ་སྦགས་ཏེ་བྱ་
དགོས་པ་ཡིན། དེ་ལ་འདིར་རྗེས་སུ་གནང་བ་བསྒྲུབ་པ་ལ། སློབ་དཔོན་གྱིས་བགྱི་བར་འོས་པ་ཐམས་ཅད་གྲུབ། སློབ་མའི་བྱ་བ་ལ་རྗེས་གནང་གི་སྔོན་དུ་འགྲོ་བ། སློབ་དཔོན་ལ་ཁྲོ་བོ་འབྱུང་པོ་འདུལ་བྱེད་དངོས་ཡིན་སྙམ་པའི་མོས་གུས་དང་ལྡན་པས་
663
རྗེས་གནང་ཞུ་བའི་ཡོན་དུ་མཎྜལ་ཕུལ་ནས་མེ་ཏོག་དང་བཅས་པས་ཐལ་མོ་སྦྱར་ཏེ་གསོལ་བ་འདེབས་པའི་རྗེས་ཟློས་ལན་གསུམ་བརྗོད། ཀུན་མཁྱེན་ཡེ་ཤེས་སོགས་ནས། གནང་བར་མཛོད། ཅེས་གསོལ་བ་བཏབ་པས། རྒྱུད་དག་པའི་སླད་དུ་མདུན
གྱི་ནམ་མཁར་བླ་མ་དང་གཉིས་སུ་མེད་པའི་ཁྲོ་བོ་འབྱུང་པོ་འདུལ་བྱེད་ཚོགས་ཀྱི་བདག་པོ་དང་བཅས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པས་བསྐོར་བ་སྤྲིན་ཕུང་འཐིབས་པ་བཞིན་དུ་བཞུགས་པར་མོས་པ་བྱས། དེ་
དག་གི་སྤྱན་སྔར་བདག་གཞན་གྱི་ཚེ་ཐོག་མ་མེད་པ་ནས་བསགས་པའི་སྡིག་པ་བཤགས་པ་ལ་སོགས་པའི་ཡན་ལག་བདུན་པ་བགྱི་སྙམ་པས་འདིའི་རྗེས་ཟློས་ལན་གསུམ་མཛོད། དཀོན་མཆོག་གསུམ་ལ་སོགས་ནས་འགྲུབ་པར་ཤོག ཅེས་པས་རྒྱུད་དག་

པར་བྱས་ནས། ཐུན་མོང་མ་ཡིན་པའི་གསོལ་བ་འདེབས་པའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་དང་སོགས་ནས། སྩལ་དུ་གསོལ། ཞེས་གསོལ་བ་འདེབས་པ་རྣམས་རྗེས་གནང་གི་སྔོན་འགྲོ་ཡིན། དངོས་གཞི་ལ་
སྐུའི་རྗེས་གནང་གི་སླད་དུ་དམིགས་པ་འདི་བཞིན་མཛོད། སློབ་དཔོན་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་འཕྲོས་པས་ཁྱེད་རང་གི་ལུས་ལ་ཕོག་པས་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས་ཏེ་
ལུས་དྲི་མ་དང་བྲལ་བའི་རང་བཞིན་དུ་གྱུར་པའི་མོས་པ་མཛོད། དེ་ལ་དམིགས་ཏེ་སློབ་དཔོན་གྱིས། ཨོཾ་ཤཱ་ནྱ་ཏཱ་སོགས་ནས་ཧཾ་ཞེས་བརྗོད་པས་གཉིས་སྣང་གིས་བསྡུས་པའི་ཞེས་སོགས་ནས། མི་བསྐྱོད་པས་དབུར་བརྒྱན་པར་མོས་པ་མཛོད། ཅེས་
པའི་བར་སྒྲུབ་ཐབས་ཇི་ལྟ་བ་བཞིན་གྱིས་སློབ་མ་ཁྲོ་བོ་ཡན་ལག་བཞི་རྫོགས་སུ་བྱས་ལ། དེ་ལྟར་ཁྱེད་རང་ཁྲོ་བོ་ཆེན་པོར་གསལ་བའི་མདུན་དུ་བཻ་ཌཱུརྻའི་བྲག་རིའི་ཁྲོད་དུ་ཞེས་སོགས་ནས། འོད་དཔག་མེད་ཀྱིས་དབུར་བརྒྱན་པར་མོས་པ་མཛོད། ཅེས་ ྃ
པའི་བར་སྒྲུབ་ཐབས་བཞིན་བརྗོད་དེ། དེ་ནི་སྐུའི་རྗེས་གནང་ཡིན། གསུང་གི་རྗེས་གནང་གི་སླད་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀའི་ཧཱུཾ་ཡིག་སྔགས་ཀྱི་ཕྲེང་བ་དང་བཅས་པ་ལས་སྔགས་ཀྱི་ཕྲེང་བ་བྱུང་། ཞལ་ནས་ཐོན། .ཁྱེད་
རང་གི་ཞལ་དུ་ཞུགས། ཐུགས་ཀའི་ཧཱུྃ་ཡིག་གི་མཐར་གཡས་སྐོར་དུ་འཁོད་པར་མོས་པ་བྱས་ནས། མེ་ཏོག་དང་བཅས་པས་ཐལ་མོ་སྦྱར་ཏེ་འདིའི་རྗེས་ཟློས་ལན་གསུམ་མཛོད། ཨོཾ་སུམྦྷ་ནི་སོགས་ནས་ཧཱུཾ་ཧཱུཾ་ཕཊ། ཅེས་བརྗོད་ནས་ཁྱེད་རང་གི་མདུན་

༄༅། །གྱི་དཔལ་ཚོགས་ཀྱི་བདག་པོའི་ཐུགས་ཀའི་གཿ ཡིག་ལས་སྔགས་ཕྲེང་བྱུང་བ་ཁྱེད་རང་ཁྲོ་བོ་ཆེན་པོར་གསལ་བའི་ལྟེ་བའི་གནས་སུ་ཐིམ་པར་མོས་པ་མཛོད་ལ། སྔགས་འདི་རྣམས་ཀྱི་རྗེས་ཟློས་ལན་གསུམ་གསུམ་
མཛོད༑ ཨོཾ་ཨཱཿ གཿ ཧཱུྃ སྭཱ་ཧཱ། ཞེས་སོགས་ནས་སྭཱ་ཧཱ་ཞེས་སྔགས་ཚན་བཞི་པོ་ལན་གསུམ་རེ་བཟླས་པས་དང་པོས་རྒྱུད་བྱིན་གྱིས་བརླབས། གཉིས་པས་དབྱེར་མེད་དུ་བྱས། གསུམ་པས་བརྟན་པར་བྱས་པར་མོས་ཏེ། སློབ་དཔོན་ལ་དྲིན་ལན་གྱི་
ཚུལ་དུ་མེ་ཏོག་གཏོར་ནས་འདིའི་རྗེས་ཟློས་མཛོད། བཅོམ་ལྡན་བདག་གིས་སོགས་ནས་མཛད་དུ་གསོལ། ཞེས་གསོལ་བ་བཏབ་པས་སློབ་དཔོན་གྱིས་ཀྱང་མེ་ཏོག་གི་ཕྲེང་བ་སྔགས་སུ་བྱས་ཏེ་ཁྱེད་རང་གི་སྤྱི་བོར་བཞག་ཅིང་བྱིན་གྱིས་བརླབ་པའི་མོས་པ་
99
མཛོད༑ །བཅོམ་ལྡན་འདི་ལ་སོགས་ནས། བརྟུལ་ཞུགས་བརྟན་པར་མཛད་དུ་གསོལ། །ཞེས་བརྗོད་པས། ལྷ་གཉིས་ཀྱི་གསུང་གི་རྗེས་གནང་ཐོབ་པ་ཡིན་སྙམ་དུ་མོས་པ་མཛོད། ཐུགས་ཀྱི་རྗེས་གནང་གི་སླད་དུ་དམིགས་པ་འདི་བཞིན་མཛོད། སློབ་
དཔོན་གྱི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་མདུན་གྱི་ཚོགས་ཀྱི་བདག་པོའི་ཐུགས་ཀའི་གཿ ཡིག་ལ་ཕོག་པས་སྲོག་རྒྱུད་བསྐུལ་ཏེ་ག ལས་འོད་ཟེར་དམར་པོ་བསམ་གྱིས་མི་ཁྱབ་པ་འཕྲོས་པས། སུམ་ཅུ་རྩ་གསུམ་གྱི་གནས་ནས་ཚོགས་བདག་དང་
གཏེར་བདག་ནོར་བདག་དང་གཞན་ཡང་འཇིག་རྟེན་གྱི་ཁམས་ཀྱི་དྲེགས་པ་ཅན་ཐམས་ཅད་ཀྱི་ཐུགས་རྒྱུད་བསྐུལ་བས་དེ་རྣམས་ཀྱི་སྐྱེ་འགྲོ་བསོད་ནམས་ཅན་རྣམས་ཀྱི་ལུང་དང་མངོན་པར་རྟོགས་པའི་ཚེ་དང་བསོད་ནམས་དང་། དཔལ་དང་འབྱོར་པ་

དང་༑ ནོར་དང་འབྲུ་དང་། གཡང་དང་མདངས་དང་། གཟི་བརྗིད་དང་། འབྱུང་བ་བཞིའི་བཅུད་ཐམས་ཅད་བསྡུས་ནས་ཁྱེད་རང་ལ་བྱིན་པས། རང་གི་གནས་ཁང་དང་། བང་མཛོད་དང་། ཡུལ་ཕྱོགས་ཐམས་ཅད་ཁེངས་པས་ལོངས་སྤྱོད་འདོད་
དགུ་ཕུན་སུམ་ཚོགས་པ་ལ་དབང་བར་བྱས་པ་ཡིན་སྙམ་དུ་མོས་པ་མཛོད། ཁྱད་པར་དུ་ཚོགས་ཀྱི་བདག་པོའི་ཞབས་གཡོན་པའི་རྟིང་པས་ཞབས་འོག་གི་བྱི་བ་ལ་བརྡབས་པས་དེས་མ་བཟོད་དེ་འཇིག་རྟེན་གྱི་ཁམས་ཀྱི་ཟས་ནོར་ཐམས་ཅད་བསྡུས་ནས་ཁྱེད་
ལ་ཕུལ་ཞིང་བྱི་བའི་ཁ་ནས་རིན་པོ་ཆེ་སྣ་ཚོགས་བསྐྱགས་པས་ཁྱེད་རང་གི་གནས་ཁང་དང་བང་མཛོད་ཅེས་སོགས་གོང་བཞིན་བརྗོད་པའི་མཐར་དྲིལ་བུ་གསིལ་ཞིང་། ཨོཾ་གཿགཿ སིདྡྷི་སིདྡྷི་སོགས་ནས་སྭཱ་ཧཱ་ཞེས་མང་དུ་བརྗོད་པས་ཐུགས་་བསལ་
ནས༑ བཀའ་བསྒོ་བ་ནི་རྟེན་གཏོར་སློབ་མའི་ལག་ཏུ་གཏད་དེ་སྔགས་རྣམས་ཀྱི་མཐར། དཔལ་ཚོགས་ཀྱི་བདག་པོས་རྡོ་རྗེ་སློབ་མ་འདི་རྣམས་ཀྱི་ལུས་དང་གྲིབ་མ་བཞིན་དུ་འགྲོགས་ནས། དུས་ད་ནས་བཟུང་སྟེ་བྱང་ཆུབ་མ་ཐོབ་ཀྱི་བར་གྱི་འགལ་རྐྱེན་
བར་ཆད་མི་མཐུན་པའི་ཕྱོགས་ཐམས་ཅད་ཞི་བ་དང་། བསྲུང་བ་དང་། སྐྱོབ་པ་དང་། སྦ་བ་དང་། འགོ་བའི་ཕྲིན་ལས་མཛོད་ཅིག མཐུན་རྐྱེན་ཚེ་དང་བསོད་ནམས་དང་དཔལ་དང་འབྱོར་པ་དང་དབང་ཕྱུག་ཐམས་ཅད་གོང་ནས་གོང་དུ་འཕེལ་ཞིང་
རྒྱས་པའི་ཕྲིན་ལས་མཛོད་ཅིག ལྷ་འདྲེ་མི་གསུམ་གྱི་འགྲོ་བ་མང་པོ་དབང་དུ་བསྡུས་ནས་ཟས་གོས་ལོངས་སྤྱོད་ཐམས་ཅད་ཀྱིས་ཕོངས་པ་མེད་པར་ཡིད་བཞིན་དུ་འབྱོར་པ་དང་། དེ་དག་གིས་ཀྱང་སངས་རྒྱས་ཀྱི་བསྟན་པ་དང་སེམས་ཅན་མང་པོ་ལ་ཕན་

༄༅། །པ་དང་བདེ་བ་བསམ་གྱིས་མི་ཁྱབ་པ་འབྱུང་བ་དང་། མཐར་ཐུག་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་ཕྲིན་ལས་མཛོད་ཅིག ཅེས་བཀའ་བསྒོས་པས་ཚོགས་ཀྱི་བདག་པོས་དེ་ལྟར་བགྱིའོ་ཞེས་ཞལ་གྱིས་བཞེས་ཏེ་ཁྱེད་རང་གི་
ཕྱི་བཞིན་དུ་འབྲང་བའི་མོས་པ་མཛོད། དེ་ནས་མདུན་བསྐྱེད་ཀྱི་ནམ་མཁའ་ན་བཞུགས་པའི་ཁྲོ་བོ་ཆེན་པོའི་ཐུགས་ཀ་ནས་ཁྲོ་བོ་ཆེན་པོའི་སྐུ་དེ་འདྲ་བ་ཞིག་བྱོན་པ་ཁྱེད་རང་གི་སྤྱི་གཙུག་ནས་ཞུགས་ཏེ་སྙིང་གར་པདྨ་དང་ཉི་མའི་གདན་ལ་བཞུགས་ནས་རྒྱུད་བྱིན་གྱིས་
བརླབས་པ་ཡིན་སྙམ་དུ་མོས་པ་མཛོད། དེ་རྣམས་ཀྱིས་ཁྲོ་བོ་ཆེན་པོ་དང་དཔལ་ཚོགས་ཀྱི་བདག་པོའི་རྗེས་སུ་གནང་བ་གྲུབ་པ་ཡིན། དེ་དག་གི་གནས་སྐབས་སུ་ཐོབ་པའི་དམ་ཚིག་ལ་བསྲུང་བསྡམ་བགྱི་སྙམ་པས། གཙོ་བོས། མཎྜལ། དེང་ནས་སོགས་སྤྱི་
དང་འདྲ། ལྷ་གཉིས་མཆོད་དེ་ནམ་མཁའི་ལྷ་གཤེགས་སུ་གསོལ། བྲིས་སྐུ་ལ་བརྟན་བཞུགས་བྱ་བ་སོགས་སྒྲུབ་ཐབས་བཞིན་བྱའོ། །དཔལ་ཚོགས་ཀྱི་བདག་པོའི་རྗེས་གནང་གི་ཆོ་ག་འདི་ཡང་དོན་གཉེར་རྣམས་ལ་ཕན་པའི་ཆེད་དུ་བཙུན་པ་དཀོན་མཆོག་ལྷུན་གྲུབ་
ཀྱིས་ཨེ་ཝཾ་ཆོས་ལྡན་ཏུ་སྦྱར་བའོ། །སྣོད་མིན་ལ་གསང་ཞིང་སྦ་བར་བྱའོ།། ༈ །།ཨོཾ་སྭ་སྟི། ཚོགས་བདག་གི་སྒྲུབ་ཐབས་སུ་མཆོད་པ་བྱིན་རླབས་བདེ་མཆོག་ལྟར་བྱ་ཞེས་གསུངས་པ་ནི། རྡོ་རྗེས་ནང་མཆོད་གཏོར་ལ། སུམྦྷས་བསང་། སྭ་བྷཱ་ཝས་
སྦྱང་། སྟོང་པའི་ངང་ལས་གནས་ཁང་བྷཾ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་པ་གྲུ་བཞི་སྒོ་བཞི་རྟ་བབས་བཞིས་མཛེས་པ་རྒྱན་ཐམས་ཅད་ཀྱིས་བརྒྱན་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཨ་ལས་ཡེ་ཤེས་ཀྱི་

ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་མཆོག ཞལ་ཟས། རོལ་མོ་ལ་སོགས་པ་དྭངས་ཤིང་ཐོགས་པ་མེད་པ་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་
པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ། དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་ཆད་པར་གྱུར། སོ་སོའི་ཕྱག་རྒྱ་དང་བཅས་པས། ཨོཾ་བཛྲ་ཨཉྙཾ་ནས་ཤབྡ་ཨཱཿ ཧཱུྃ་གི་བར་དང་། གྷཎྜེ་ར་ཎི་ཏ་ལན་གསུམ་
བརྗོད༑ ནང་མཆོད་བྱིན་རླབས་རྒྱས་པར་ན་བདེ་མཆོག་གི་དཀྱིལ་ཆོག་ལྟར་རམ། བསྡུ་ན་བསང་སྦྱང་། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ། ཤ་ལྔ། བདུད་རྩི་ལྔ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་
གྱུར༑ ཨོཾ་ཨཱཿ ཧཱུྃཧ་ཧོཿ ཧྲཱིཿ ལན་གསུམ་གྱིས་བྱིན་བརླབ། སྤྲོ་ན་སྔགས་རིང་བཟླ་བར་གསུངས་པ་ནི། ཏདྱ་ཐཱ། ཨོཾ་ན་མཿསཱུ་ཏི་མ་ཧཱ་ག་ཎ་པ་ཏ་ཡེ་སྭཱ་ཧཱ། ཨཾ་གཿགཿ གཿ གཿ གཿ གཿགཿ གཿ ༀ་ག་ཎ་པ་ཏ་ཡེ་སྭཱ་ཧཱ། ཨོཾ་ག་ཎཱ་དྷི་པ་ཏ་ཡེ་སྭཱ་
ཧཱ༑ ཨོཾ་ག་ཎེ་ཤྭ་རཱ་ཡ་སྭཱ་ཧཱ། ཨོཾ་ག་ཎ་པ་ཏི་པཱུ་ཛི་ཏེ་སྭཱ་ཧཱ། ཨོཾ་ཀ་ཊ་ཀ་ཊ། མ་ད་མ་ད། ད་ར་ད་ར། བི་ད་ར་བི་ད་ར། ཧ་ན་ཧ་ན། གྲྀཥྞ་གྲྀཧྞ། དྷཱ་ཝ་དྷཱ་ཝ། བྷཉྫ་བྷཛྙ། སྟམྦྷ་སྟམྦྷ། མོ་ཧ་མོ་ཧ། དེ་ཧི་དེ་ཧི། ད་ད་པཱ་ཡ་ད་ད་པཱ་ཡ། དྷ་ན་སིདྡྷི་མྨེ་པྲ་
ཡཙྪ། ན་མཿསྟུ་ཏེ་མ་ཧཱ་རུ་དྲ་པ་ཙ་ནཱ་ཡ་སྭཱ་ཧཱ། ཨོཾ་ཨཱཿ བྷཱ་ཏ་བྷནྟུ་ཀྵུ་བ་ཏ་ར་ཏུ་མ་ཧཱ་སྭཱ་ཧཱ། ས་མ་གཙྪནྟ་ཏེ་ན་མཿ ཨ་མྲྀ་ཏ་བྷིནྟུ་ཀྵུ་ཏ་ཙིཏྟ་མ་ཧཱ་ས་མ། གཙྪ་ཏི་མ་ཧཱ། བྷ་ཡ་མ་ཧཱ། བཱ་ལ་པྲ་ཀྲ་མ། མ་ཧཱ་ཧ་ཏོ། །པྲ་བྷོ་ད་དམི་སྭཱ་ཧཱ། ཨོཾ་ན་མཿསྟུ་ཏེ་མ་ཧཱ་

།ག་ཎ་པ་ཏ་ཡེ་སྭཱ་ཧཱ། ཨོཾ་གཿ ཀཿགཿ གཿགཿ གཿགཿ གཿགཿ ག་ཎ་པ་ཏ་ཡེ་སྭཱ་ཧཱ། ཨོཾ་ག་ཎཱ་དྷི་པ་ཏ་ཡེ་སྭཱ་ཧཱ། ཨོཾ་ག་ཎེ་ཤྭ་རཱ་ཡ་སྭཱ་ཧཱ། ཨོཾ་ག་ཎ་པ་ཏི་པཱུ་ཛི་ཏཱ་ཡ་སྭཱ་ཧཱ། ༀ་ཀུ་རུ་ཀུ་རུ་སྭཱ་ཧཱ། ༀ་མུ་རུ་མུ་རུ་སྭཱ་ཧཱ། ཨོཾ་ན་མོ་ན་
མཿསྭཱ་ཧཱ། ཨོཾ་ན་མཿསྟུ་ཏེ་མ་ཧཱ་ག་ཎ་པ་ཏ་ཡེ་སྭཱ་ཧཱ། མ་མ་ས་པ་རི་ཝཱ་ར་སྱ་སརྦ་སཏྭཱ་ནཱཉྩ་སརྦ་བིབྷཱན་བི་ནཱ་ཡ་ཀཱ་ནི་ཤཱནྟིཾ་ཀུ་རུ་སྭཱ་ཧཱ། ཞེས་པའི། བསྙེན་པའི་སྐབས། ཐོག་མར་འབྱུང་འདུལ་གྱི་བདག་བསྐྱེད་དང་འབྲེལ་བར་ཧཱུཾ་བཞིའི་སྔགས་འབུམ་ཕྲག་
གཅིག་གམ། གྲུབ་ན་འབུམ་ཕྲག་བཞི་ཁ་སྐོང་དང་བཅས་པ་བཟླ་བ་ནི་གོང་གནོན་གྱི་བསྙེན་པ་དང་། “དེ་ནས་སྦྱོར་དངོས་རྗེས་གསུམ་གྱི་སྒོ་ནས་ཚོགས་བདག་གི་བསྙེན་པ་གཞུང་དུ་གསལ་བ་ལྟར་བྱ། སྤྱིར་འདིའི་གདམས་ངག་ཐམས་ཅད་བསྡུ་ན། བསྙེན་
པ༑ སྒྲུབ་པ། ལས་སྦྱོར། སྤོག་ཆོག་སྟེ་བཞིར་འདུ་བ་ལས། བསྙེན་པ་ལའང་གོང་གནོན་གྱི་བསྙེན་པ་དང་། ཚོགས་བདག་གི་བསྙེན་པ་གཉིས། ཕྱི་མ་ལ། འགབ་འདྲེ་མནན་པ། བྲིས་སྐུ་འབྲི་བ། རྟེན་བཅའ་བ། བླ་རྡོ་འཆང་བ། བསྙེན་པ་དངོས་ཇི་
ལྟར་བྱ་བའི་ཚུལ་རྣམས་དང་། སྒྲུབ་པ་ལ་དམིགས་པའི་ཁྱད་པར། གཏང་རག་གི་མཆོད་ཆོག དངོས་གྲུབ་བླང་བའི་ཐབས་རྣམས་དང་། ལས་སྦྱོར་ལ་སྒྲུབ་པ་ཆེན་པོའི་ཚུལ་དང་ལས་སྦྱོར་གྱི་ཚུལ་གཉིས། དང་པོ་ལ་དབང་གི་ལས་དང་། ནོར་སྒྲུབ་པའི་ལས་
གཉིས༑ ཕྱི་མ་ལ་ཙཀྲ །གྲི་ལག གཏེར་བུམ། སྦྱིན་སྲེག གཏོར་མ། ལས་ཕྲན་ཚེགས་ཏེ་དྲུག· ཙཀྲ་ལ་རྩིབས་བརྒྱད་པ་དང་། བཅུ་གཉིས་པ་གཉིས། སྦྱིན་སྲེག་ལ་དངོས་དང་། ཐབ་གཏེར་གྱི་ཆོ་ག་རྣམས་ཏེ། འཕགས་པ་རིན་པོ་ཆེས་མཛད་པའི་

སྒྲུབ་ཡིག་གི་གཞུང་གསལ་བྱེད་ཀྱི་ཡིག་ཆ་ཇི་སྙེད་པ་དང་། བརྒྱུད་ལྡན་གྱི་བླ་མ་དམ་པའི་ཞལ་ལུང་ལས་རྟོགས་པར་བྱ་བ་ཁོ་ནའོ། །སརྦ་མངྒལཾ་བྷ་བ་ཏུ།། ༈ །།གསེར་ཆོས་ཚོགས་ཀྱི་བདག་པོའི་བརྒྱུད་འདེབས་འདོད་དགུའི་མཆོག་སྩོལ་ཅེས་བྱ་བ་
བཞུགས་སོ། །རྡོ་རྗེ་འཆང་ཆེན་རྡོ་རྗེ་ཕག་མོའི་ཞབས། །ས་ར་ཧ་པ་ཀླུ་སྒྲུབ་རི་ཁྲོད་མགོན། །ཧང་དུ་དཀར་པོ་མལ་ལོ་བརྩེ་བ་ཆེ། །རྗེ་བཙུན་སྐུ་མཆེད་རྣམས་ལ་གསོལ་བ་འདེབས། །འཇམ་མགོན་ས་པཎ་མཚུངས་མེད་སྐྱོབ་པ་དཔལ། །ཤེས་རབ་སེང་གེ་བག་
སྟོན་ཚུལ་རྒྱལ་ཞབས། །ངག་དབང་གྲགས་པ་བྱང་ཆུབ་སེང་གེ་དང་། །ཡེ་ཤེས་རྒྱལ་མཚན་རྣམས་ལ་གསོལ་བ་འདེབས། །ངོར་ཆེན་རྡོ་རྗེ་འཆང་དབང་རྒྱལ་ཚབ་ཆེ། །དཀོན་མཆོག་འཕེལ་དང་ལྷ་མཆོག་སངས་རྒྱས་སེང་། །ཐར་རྩེ་པཎ་ཆེན་ནམ་མཁའ་རིན་
ཆེན་དང་། །ནམ་མཁའ་དཔལ་བཟང་རྣམས་ལ་གསོལ་བ་འདེབས། །ཤེས་རབ་རྒྱ་མཚོ་སངས་རྒྱས་ཕུན་ཚོགས་ཞབས། །བསྟན་འཛིན་ལྷུན་གྲུབ་ནམ་མཁའ་བསམ་འགྲུབ་དང་། །ཀུན་དགའ་བློ་གྲོས་ནམ་མཁའ་འཆི་མེད་དཔལ། །རྩ་བའི་བླ་མ་རྣམས་ལ་
གསོལ་བ་འདེབས། །དེ་ལྟར་གསོལ་བ་བཏབ་པའི་བྱིན་རླབས་དང་། །བསྙེན་སྒྲུབ་ལས་སྦྱོར་བོགས་འབྱིན་རྣལ་འབྱོར་གྱིས། །ཚོགས་བདག་དགྱེས་པའི་ནོར་བུའི་སྤྲིན་ཆེན་ལས། །འདོད་དགུའི་གྲུ་ཆར་འཇོ་བར་བྱིན་གྱིས་རློབས། །ཞེས་པའང་རྗེ་བཙུན་རྡོ་རྗེ་
འཆང་གསང་བ་འཛིན་པའི་བདག་པོ་བྱམས་པ་ཀུན་དགའ་བསྟན་འཛིན་ལས་ཚུལ་འདིའི་བཀའ་དྲིན་ཐོབ་པ་མཁྱེན་བརྩེའི་དབང་པོས་གསོལ་བ་བཏབ་པ་སིདྡྷི་རསྟུ། སརྦ་དཱ་མངྒལཾ་བྷ་བ་ཏུ།། །།

༄༅། །དཔལ་འདོད་པའི་རྒྱལ་པོའི་སྒྲུབ་ཐབས་རྗེས་གནང་དང་བཅས་པ་བཞུགས་སོ།།

།རྒྱ་གར་སྐད་དུ། ཀཱ་ལི་ཙཀྲ་སཱུརྻ་ཝ་ཤ་ནཱ་མ། བོད་སྐད་དུ། གསལ་བྱེད་ཉི་མའི་འཁོར་ལོས་དབང་དུ་བྱ་བ། བཅོམ་ལྡན་འདས་སྣང་བ་མཐའ་ཡས་ལ་ཕྱག་འཚལ་ལོ། །སྒྲུབ་པ་
པོས་སྣོད་བཅུད་དབང་དུ་བྱ་བར་འདོད་པས། རང་ཉིད་ཁྲོ་བོ་འདོད་པའི་རྒྱལ་པོ་ལྕགས་ཀྱུ་དང་ཞགས་པ་འཛིན་པ། སྐྲ་མདོག་ལི་ཁྲིའི་ཕུང་པོ་ལྟར་དམར་ལ་ཡུམ་བདེ་བ་རྒྱས་བྱེད་མ་དང་གཉིས་སུ་མེད་པར་
བལྟས་ཏེ།‘སྔགས་འདི་བྱ་ཁྭ་ཏའི་སྐད་མི་གྲགས་པའི་དུས་ལ་པདྨའི་ཕྲེང་བ་འཛིན་པས་བཟླས་པར་བྱའོ། །ཨོཾ་ཤཱནྟིཾ་ཀ་རི་ཎི་བྷཾ། ༀ་ཀུ་སུ་མ་མ་ལི་བྷི་ཧཱུཾ་ཛཿ ཨོཾ་བཛྲ་ཀུ་ས་ཛི་ཀི་བྷི་ཥུཿ ཎཿ ཥཿ ༀ་གྲོ་གེ་མ་
ཀྲྀ་ཏེ། སརྦ་ཤ་ཧྰུྃ་ནན། ཀ་ཀཱ་དྷ་ཡ་ཀཱ་དྷ་ཡ། ཁ་ཁཱ་ཧི་ཁཱ་ཧཾ། ག་གཱཛཱ་ཡ་གཱཛྲ་ཡ། གྷ་བྷཱུ་ཏ་ཡ་བྷཱུ་ཏ་ཡ། ཙ་ཙཱ་ལ་ཡ་ཙཱ་ལ་ཡ། ཚ་ཚཱ་ད་ཡ་ཚཱ་ད་ཡ། ཛ་ཛི་བྷ་ཡ་ཛཾ་བྷ་ཡ། ཛྷ་ཛྷ་ཏ་ཡ་ཛྷ་ཏ་ཡ། ཊ་ཊཱ་ལ་

།ཡ་ཊུ་ལ་ཡ།. ཋཋཱ་ཀ་ཡ་ཋཱ་ཀ་ཡ། ཌ་ཌཱ་བྷ་ཡ་ཌཱ་བྷ་ཡ། ཌྷ་ཌྷཀ་ཡ་ཌྷ་ཀ་ཡ། ཎ་ཎཱ་ཤ་ཡ་ཎཱ་ཤ་ཡ། ཏ་ཏཱཾ་བྷ་ཡ་ཏཱཾ་བྷ་ཡ། ཐ་ཐོ་བྷ་ཡ་ཐོ་བྷ་ཡ། ད་དཱ་ཏ་ཡ་དཱ་ད་ཡ། དྷ་དྷཱ་ར་ཡ་དྷཱ་ར་ཡ། ན་ནཱ་ཤ་ཡ་ནཱ་ཤ་ཡ། པ་པཱ་ཏ་༄༅།
ཡ་པཱ་ཏ་ཡ། ཕ་ཕཱ་ཏ་ཡ་ཕཱ་ཏ་ཡ། བ་བནྡྷ་ཡ་བནྡྷ་ཡ། བྷ་བྷེ་ཏ་ཡ་བྷེ་ཏ་ཡ། མ་མཱ་ར་ཡ་མཱ་ར་ཡ། ཡ་ཡོ་ཧ་ཡ་ཡོ་ཧ་ཡ། ར་རོ་ཧ་ཡ་རོ་ཧ་ཡ། ལ་ལོ་བ་ཡ་ལོ་བ་ཡ། ཝ་ཝ་ཧ་ཡ་ཝ་ཧ་ཡ། ཤཤོ་ཤ་ཡ་ཤོ་ཤ་ཡ། ཥཥྞཱི་ཡ་ཤྲྰི་ཡ། ས་སཱ་དྷ་ཡ་
སཱ་དྷ་ཡ། ཧ་ཧ་ན་ཡ་ཧ་ན་ཡ། ཀྵ་ཀྵོ་བྷ་ཡ་ཀྵོ་བྷ་ཡ། ཨ་མུ་ཀེ་ཉྩེ་ཀྲྀ་ཏེ། ཤཱནྟིཾ་ཀུ་རུ། པུཙྪིཾ་ཀུ་རུ། ཀྵ་མ་ཀུ་རུ་ཀྟོ་བྷཾ་ཀུ་རུ། མཱ་རཾ་ཀུ་རུ་སྭཱ་ཧཱ། ཨོཾ་སིདྡྷི། སརྦ་སིདྡྷི། མ་ཧཱ་སིདྡྷི། པཱུ་ཛ་ཨགྣི་ཏཾ། བྷཱུ་ཏེ་མ་ར་ཎཾ། འདིའི་ཆོ་ག་ནི་ཤིང་ཤུན་
པ?
ལ༑ དང་པོའི་སྔགས་གསུམ་ནང་དུ་བྲི། གྲུ་བཞི་པ་ལ་རྡོ་རྗེས་མཚན་པའི་ཕྱི་རོལ་ཏུ་བྲིའོ། །དེ་ནས་མུ་ཁྱུད་བཞིའི་ཡི་གེ་སུམ་ཅུ་རྩ་གཉིས་ཀྱི་སྔགས་རིམ་པས་བྲིས། ཐམས་ཅད་གཡོན་སྐོར་དུའོ། །མཱ་ར་ཡ་བཏགས་ནས་གཏོར་མ་དམར་པོ་བྱིན་ན་དྲག་
པོར་འགྱུར་རོ། །ང་ཉ་གཉིས་དང་བྲལ་བའི་ན་མ་གང་རུང་སྤངས་པའི་འཁོར་ལོ་ཟངས་སམ་ཁམ་སའི་གའུ་སོར་བཅུ་དྲུག་པར་སྦྲང་རྩི་དང་མར་ཁུ་སྦྱར་བ་བཅུག་ལ་རྐང་པས་མནན་ཏེ། བཟླས་ན་སྣོད་བཅུད་ཀྱིས་བསྡུས་པ་ལ་དབང་བྱེད་པ་ཐེ་ཚོམ་མེད་
༑ །གལ་ཏེ་གྲུབ་པར་མ་གྱུར་ན། ཉི་མ་དང་ཟླ་བའི་འཁོར་ལོས་གནད་དུ་འབེབས་པར་བྱེད་དོ། །སྦྱིན་སྲེག་དང་འཁོར་ལོ་ཁ་སྦྱོར་ཏེ་མན་ངག་བཞིན་ཏུ་སྤོགས་པས་དེ་མ་ཐག་ཏུ་འགྲུབ་པར་འགྱུར་རོ། །འཁོར་ལོའི་སྦྱོར་བ་རིགས་གསུམ་གྱི་སྦྱོར་བས་

བྱིན་གྱིས་བརླབ་པར་བྱ་སྟེ། མར་ངོའི་བཅུ་ལ་རབ་ཏུ་གནས་པར་བྱའོ། །མན་ངག་བཞིན་ཉིན་མོ་དང་མཚན་མོའི་སྔགས་ཀྱིས་བསྲུང་བར་བྱ་སྟེ། ཆུ་ལ་ཡོངས་སུ་བཟླས་ཏེ་བཏུང་བར་བྱའོ། །འདི་ནི་ལྷག་པའི་ལྷ་མིན་ཀྱང་སྒྲུབ་ན་འགྲུབ་སྟེ་སྔ་མ་བཞིན་
ནོ༑ །ཁྱད་པར་དུ་ས་སྣ་གསུམ་གྱི་འདག་ས་ལ་བདེ་བ་རྒྱས་བྱེད་མའི་སྐུ་ལེགས་པར་བྱས་ཏེ། འཁོར་ལོ་དང་རིལ་བུ་ལ་མན་ངག་བཞིན་དུ་བསྒྲུབས་ནས་བསྒྲུབ་བྱ་གང་ལ་བྱིན་པ་དབང་དུ་འགྱུར་བ་ལ་ཐེ་ཚོམ་མེད་དོ། །གསལ་བྱེད་ཉི་མའི་འཁོར་ལོས་སྣོད་
བཅུད་དབང་དུ་བྱ་བ་པཎྜི་ཏ་རྡོ་རྗེ་གདན་པས་མཛད་པ་རྫོགས་སོ། །རྒྱ་གར་གྱི་པཎྜི་ཏ་སྠཱ་བཱི་རའི་ཞལ་སྔ་ནས་དང་། ཤཱཀྱའི་དགེ་སློང་བ་རི་ལོ་ཙཱ་བས་བསྒྱུར་བའོ།། །།སྒྲ།། ༈ །།དཔལ་འདོད་པའི་རྒྱལ་པོའི་སྒྲུབ་ཐབས་བཞུགས་སོ། །ན་མོ
གུ་རུ་རཏྣ་ཝརྦྷ་ཡ། སྒྲུབ་པ་པོ་དམ་ཚིག་དང་ལྡན་པས་སངས་རྒྱས་ཀྱི་བསྟན་པའི་ཆེད་དུ་སྣོད་བཅུད་དབང་དུ་བྱ་བར་འདོད་པས། འདོད་པའི་རྒྱལ་པོའི་བསྙེན་པ་བྱ་བའི་ཚུལ་ནི། སྐྱེ་བོས་དབེན་པའི་ས་ཕྱོགས་སུ་མཚམས་ཤིན་ཏུ་དམ་པར་བྱས་ནས།
རངས་བྱ་ཁྭ་ཏཾའི་སྐད་མི་གྲགས་པའི་དུས་གོས་དང་ཕྲེང་བ་དམར་པོ་དང་ལྡན་པས་ཁ་ནུབ་ཏུ་ཕྱོགས་ཏེ་སྟན་དམར་པོ་ལ་པདྨའི་སྐྱིལ་ཀྲུང་གིས་འདུག་སྟེ། སྐྱབས་འགྲོ་སེམས་བསྐྱེད་བྱས་ལ། རང་སྐད་ཅིག་གིས་ཁྲོ་བོ་ཆེན་པོ་འདོད་པའི་རྒྱལ་པོར་གསལ་
བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་དམར་པོ། །དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བླ་མ་འོད་དཔག་མེད་ཀྱི་རྣམ་པ་ཅོད་པན་ཏུ་བཞུགས་པའི་ཁྲོ་ཆེན་འདོད་པའི་རྒྱལ་པོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་

༄༅། །ཀྱིས་བསྐོར་བ་ཨོཾ་བཛྲ་ས་མཱ་ཛཿ ན་མོ་གུ་རུ་བྷྱ ན་མ་བྷྱཀྐི་རཱ་ཛེ་བྷྱ ཨོཾ་བཛྲ་པུཥྤ་སོགས་ཀྱིས་མཆོད། གུར་ནས་འབྱུང་བའི་རྒྱུན་བཤགས་བྱ། ཚད་མེད་བཞི་བསྒོམ། ཨོཾ་སྭ་བྷཱ་ཝ་སོགས་བརྗོད། གཉིས་སྣང་
གིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་ཉིད་འོད་གསལ་སྤྲོས་པའི་མཐའ་ཐམས་ཅད་དང་བྲལ་བ་ནམ་མཁའ་ལྟ་བུར་གྱུར། སྟོང་པའི་ངང་ལས་པཾ་ལས་པདྨ་དམར་པོ་འདབ་མ་སུམ་ཅུ་རྩ་གཉིས་པའི་ལྟེ་བར་རཾ་ལས་ཉི་མའི་
དཀྱིལ་འཁོར་གྱི་སྟེང་དུ་བྷཾ་དམར་པོ་ལས་བྱུང་བའི་རིན་པོ་ཆེ་པདྨ་རཱ་ག་ལས་གྲུབ་པའི་གཞལ་ཡས་ཁང་ཟླ་གམ་སྒོ་གཅིག་པ། རིན་པོ་ཆེའི་ཕ་གུ་དང་། དྲ་བ་དང་དྲ་བ་ཕྱེད་པ་དང་། མདའ་ཡབ་དང་། པུ་ཤུ་ལ་སོགས་པས་མཛེས་པར་བྱས་པ། སྟེང་
ཐོག་རིམ་པར་ཕུབ་པའི་རྩ་མོར་ཡིད་བཞིན་གྱི་ནོར་བུ་རིན་པོ་ཆེའི་ཏོག་གིས་བརྒྱན་པ། སྒོའི་མདུན་དུ་རྟ་བབས་བང་རིམ་བཞི་དང་ལྡན་པའི་རྩེ་མོར་པདྨ་ལ་གནས་པའི་ཆོས་ཀྱི་འཁོར་ལོ་དང་། གདུགས་དང་རི་དྭགས་ལ་སོགས་པའི་རྒྱན་སྣ་ཚོགས་ཀྱིས་
བརྒྱན་པ། གཞལ་ཡས་ཁང་གི་དབུས་སུ་པཾ་ལས་པདྨ་དམར་པོ་འདབ་མ་བརྒྱད་པའི་ལྟེ་བར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་སེམས་ཉིད་གཉིས་སུ་མེད་པའི་ཡེ་ཤེས་ཀྱི་ངོ་བོར་གྱུར་པའི་ཧཱུཾ་ཡིག་དམར་པོ། དེ་ལས་འོད་ཟེར་ལྕགས་ཀྱུ་དང་ཞགས་
པ་ལྟ་བུ་བསམ་གྱིས་མི་ཁྱབ་པ་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དབུལ་ཕོངས་ཀྱི་སྡུག་བསྔལ་ཞི་བར་བྱས། སྣོད་བཅུད་ཐམས་ཅད་དབང་དུ་བསྡུས་ནས་འོད་ཟེར་དམར་པོའི་རྣམ་པར་ཚུར་འདུས་ཏེ་ཧཱུཾ་ཡིག་ལ་ཐིམ། དེ་འོད་དུ་ཞུ་

བ་ལས་རངངང་ཉིད་ཁྲོ་ཆེན་འདོད་པའི་རྒྱལ་པོ་སྐུ་མདོག་པདྨ་རཱ་ཀ་ལྟར་དམར་ཞིང་། ཉི་མའི་དཀྱིལ་འཁོར་ལྟར་འོད་འབར་བ། ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། གཡས་ཁམས་གསུམ་འགུགས་པའི་ལྕགས་ཀྱུ་འཕྱར་ཐབས་སུ་འཛིན་ཅིང་
གཡོན་སྡིགས་མཛུབ་དང་བཅས་པའི་ཞགས་པ་ཐུགས་ཀར་འཛིན་པ། ཞབས་གཡས་བསྐུམ་ཞིང་གཡོན་བརྐྱང་བའི་སྟབས་སུ་བཞུགས་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེ་དང་སྦྲུལ་གྱིས་བརྒྱན་པ། དར་དམར་པོའི་སྟོད་གཡོགས་དང་
དར་སྣ་ཚོགས་ཀྱི་ཤམ་ཐབས་གསོལ་བ། དེའི་པང་དུ་ཡུམ་བདེ་བ་རྒྱས་བྱེད་མ་སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་མ། གཡས་ལྕགས་ཀྱུ་འཕྱར་ཐབས་སུ་འཛིན་ཞིང་། གཡོན་བདུད་རྩིས་གང་བའི་བུམ་པ་འཛིན་པས་ཡབ་ལ་འཁྱུད་
པ༑ ཞབས་གཡས་བརྐྱང་ཞིང་གཡོན་བསྐམ་པའི་སྟབས་ཀྱིས་ཡབ་ལ་འཁྲིལ་བ། རིན་པོ་ཆེའི་རྒྱན་གྱིས་བརྒྱན་ཞིང་དར་དམར་པོའི་སྟོད་གཡོགས་དང་དར་སྣ་ཚོགས་ཀྱི་ཤམ་ཐབས་གསོལ་བ། ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་
ན་བཞུགས་པ། ཡབ་ཀྱི་ཐུགས་ཀར་ཧཱུཾ་ཡིག་དམར་པོའི་མཐར་བཟླ་བྱའི་སྔགས་ཁ་དོག་དམར་པོས་གཡོན་སྐོར་དུ་བསྐོར་བ། དེ་ལས་འོད་ཟེར་འཕྲོས་པས་བདེ་བ་ཅན་ནས་ཁྲོ་ཆེན་འདོད་པའི་རྒྱལ་པོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་
ཀྱིས་བསྐོར་བ་ཨོཾ་བཛྲ་ས་མཱ་ཛཿ ཨོཾ་བཛྲ་པུཥྤ་སོགས་ཀྱིས་མཆོད། ཛཿ ཧཱུྃ་བཾ་ཧོཿ གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ གོང་ལྟར་མཆོད། དེ་

༄༅། །བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། སངས་རྒྱས་རྣམས་ཀྱིས་ཨོཾ་བཛྲ་བྷ་བ་ཨ་བྷི་ཥི ཥྛ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་
དབང་བསྐུར། སྐུ་གང་དྲི་མ་དག ཆུ་ལྷག་མ་ཡར་ལུད་པ་ལས་འོད་དཔག་ཏུ་མེད་པས་དབུར་བརྒྱན། དེའི་དཔྲལ་བར་ཨོཾ་ལས་འཁོར་ལོ་ཨོཾ་གྱིས་མཚན་པ་ལས་རྣམ་པར་སྣང་མཛད་དམར་པོ་བྱང་ཆུབ་མཆོག་གི་ཕྱག་རྒྱ་མཛད་པ། མགྲིན་པར་ཨཱཿ
ལས་པདྨ་ཨཱཿ ཡིས་མཚན་པ་ལས་འོད་དཔག་མེད་དམར་པོ་མཉམ་གཞག་གི་ཕྱག་རྒྱ་མཛད་པ། ཐུགས་ཀར་ཧཱུཾ་ལས་རྡོ་རྗེ་ཧཱུྃ་གིས་མཚན་པ་ལས་མི་བསྐྱོད་པ་དམར་པོ་གཡས་ས་གནོན་གཡོན་མཉམ་གཞག་གི་ཕྱག་རྒྱ་མཛད་པ། དེ་གསུམ་གྱི་ཐུགས་ཀ་
ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དེ་བཞིན་གཤེགས་པ་རིགས་གསུམ་གྱི་རྣམ་པར་ཨོཾ་བཛྲ་ས་པྲཱ་ཛཿ གོང་ལྟར་མཆོད། ཛཿ ཧཱྃ་བཾ་ཧོཿ ལྷ་གསུམ་ལ་སོ་སོར་ཐིམ་ཞིང་། དེ་གསུམ་ཡང་འོད་
ཟེར་ཁ་དོག་དམར་པོའི་རྣམ་པར་ཞུ་ནས་རང་གི་ལུས་ངག་ཡིད་གསུམ་དང་དབྱེར་མེད་དུ་གྱུར། ཐུགས་ཀའི་སྔགས་ཕྲེང་ལས་འོད་ཟེར་དམར་པོ་འཕྲོས་པས་སངས་རྒྱས་བྱང་སེམས་ཀྱི་དབང་གི་ཕྲིན་ལས་ཐམས་ཅད་འོད་ཟེར་དམར་པོའི་རྣམ་པར་བྱོན་ཏེ་
ཐུགས་ཀའི་སྔགས་ཕྲེང་ལ་ཐིམ། སླར་ཡང་ཐུགས་ཀ་ནས་འོད་ཟེར་གྱི་རྩེ་མོ་ལས་འདོད་རྒྱལ་ལྕཤས་ཀྱུ་དང་ཞགས་པ་ཐོགས་པ་དཔག་ཏུ་མེད་པ་སྤྲོས། སྐྱེ་འགྲོ་ཐམས་ཅད་དབང་དུ་བསྡུས་ཏེ་སྔགས་ཕྲེང་གི་མིང་སྤེལ་ལ་ཐིམ་པར་བསམ་ཞིང་། སྨྲ་བ་

བཅད༑ ཙནྡན་ནམ་པདྨའི་ཕྲེང་བ་སྲིན་ལག་གི་སྟེང་ནས་དྲངས་ཏེ། ཨོཾ་ཝ་ཤཾ་ཀུ་རུ་ཧོཿ ཨོཾ་ཀུ་སུ་མ་མ་ལི་བྷི་ཧཱུཾ་ཛཿ ཨོཾ་བཛྲ་ཀུ་ས་ཛི་ཀི་བྷེ། ཥུཿ ཥུཿ.ཥུཿ ༀ་གྲོ་གེ་མ་ཀྲྀ་ཏེ། འགྲོ་བ་མང་པོ་ཝ་ཤཾ་ཀུ་རུ་ཧོཿ ཀ་ཀཱ་དྷ་ཡ་ཀཱ་དྷ་ཡ། ཁ་ཁཱ་ཧི་ཁཱ་
ཧི༑ ག་གཱརྫ་ཡ་གཱརྫ་ཡ། གྷ་གྲཱ་ཏ་ཡ་གྲཱ་ཏ་ཡ། ཙ་ཙཱ་ལ་ཡ་ཙཱ་ལ་ཡ། ཚ་ཚྭ་ད་ཡ་ཚཱ་ད་ཡ། ཛ་ཛི་བྷ་ཡ་ཛཾ་བྷ་ཡ། ཛྷ་ཛྷ་ཏ་ཡ་ཛྷ་ཏ་ཡ། ཊ་ཊཱ་ལ་ཡ་ཊཱ་ལ་ཡ། ཋཱ་ཋཱ་ཀ་ཡ་ཋཱ་ཀ་ཡ། ཌཱ་ཌཱ་བྷ་ཡ་ཌཱ་བྷ་ཡ། ཌྷཌྷཀ་ཡ་ཌྷ་ཀ་ཡ། ཎ་ཎུ་ཤ་ཡ་ཎཱ་ཤ་
ཡ༑ ཏ་ཏཱཾ་བྷ་ཡ་ཏཱཾ་བྷ་ཡ། ཐ་ཐོ་བྷ་ཡ་ཐོ་བྷ་ཡ། ད་ད་ཏ་ཡ་ད་ཏ་ཡ། དྷ་ངྷ་ར་ཡ་དྷ་ར་ཡ། ན་ནཱ་ཤ་ཡ་ནཱ་ཤ་ཡ། པ་པཱ་ཏ་ཡ་པཱ་ཏ་ཡ། ཕ་ཕཱ་ཏ་ཡ་ཕཱ་ཏ་ཡ། བ་བནྡྷ་ཡ་བནྡྷ་ཡ། བྷ་བྷེ་ཏ་ཡ་བྷེ་ཏ་ཡ།མ་མཱ་ར་ཡ་མཱ་ར་ཡ། ཡ་ཡོ་ཧ་ཡ་ཡོ་ཧ་ཡ། ར་
8L9
རོ་ཧ་ཡ་རོ་ཧ་ཡ། ལ་ལོ་བ་ཡ་ལོ་བ་ཡ། ཝ་ཝ་ཧ་ཡ་ཝ་ཧ་ཡ། ཤ་ཤོ་ཥ་ཡ་ཤོ་ཥ་ཡ། ཥཥྛི་ཡ་ཥྛི་ཡ། ས་སཱ་དྷ་ཡ་སཱ་ངྷ་ཡ། ཧ་ཧ་ན་ཡ་ཧ་ན་ཡ། ཀྵ་ཀྟོ་བྷ་ཡ་ཀྟོ་བྷ་ཡ། འགྲོ་བ་མང་པོ་ཝ་ཤཾ་ཀྲྀ་ཏེ་ཀུ་རུ་ཧོཿ ཤཱནྟིཾ་ཀུ་རུ། པུཤྩི་ཀུ་རུ། ཀྵ་མཾ་
ཀུ་རུ། ཀྵོ་བྷཾ་ཀུ་རུ། མཱ་རཾ་ཀུ་རུ་སྭཱ་ཧཱ། ཨོཾ་སིདྡྷི། སརྦ་སིདྡྷི། པཱུ་ཛ་ཨགྣི་ཏཾ། བྷ་ན་ཏེ་མཱ་ར་ཎཾ། འགྲོ་བ་མང་པོ་ཝ་ཤཾ་ཀུ་རུ་ཧོཿ ཞེས་པ་ཐུན་རེ་ལ་ཉེར་ལྔ་རེ་བཟླ། དེའ ང་དབང་གི་ལས་སྒྲུབ་པ་ལ། གོང་གི་བྷ་བྷེ་ཏ་ཡ་གཉིས། མ་མཱ་ར་ཡ་
གཉིས་དང་། འོག་གི་ཤཱནྟིཾ་ནས་སྭཱ་ཧཱའི་བར་དོར་ལ་བཟླའོ། །ཐུན་འཇོག་པ་ན། རང་གི་སྙིང་ག་ནས་འོད་ཟེར་འཕྲོས་པས་གཞལ་ཡས་ཁང་དང་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ་པར་བསམ་ལ་དགེ་བ་བསྔོའོ། །གཏོར་མ་འབུལ་བ་

།ནི། རིན་པོ་ཆེའི་སྣོད་དུ་ཟན་ལེབ་ཟླུམ་པོ་གྲུ་བཞི་གྲུ་གསུམ་ཟླ་གམ་རྣམ་པ་བརྩེགས་པའི་སྟེང་དུ་གཏོར་མའི་སྙིང་པོ་བཞག་ལ་སྨུག་རྩིས་བསྒྱུར། མཐར་ཐེབ་ཀྱུ་དང་ཁ་ཟས་སྣ་ཚོགས་ཀྱིས་བསྐོར་བ་ཞིག་གམ་མ་གྲུབ་ན་༄༅།
གཞན་གང་རིགས་དང༌། མཁའ་འགྲོ་མ་རྣམས་ལ་གཏོར་མ་གཅིག་བཤམ། ནང་མཆོད་ཆུ་ཆང་གིས་སྦྱང་། ཡི་དམ་གང་བྱེད་ཀྱི་ནང་མཆོད་ལྟར་བྱིན་གྱིས་བརླབ། མདུན་བསྐྱེད་དང་མ་འབྲེལ་ན། རང་གི་སྙིང་ག་ནས་འོད་ཟེར་ལྕགས་ཀྱུ་ལྟ་བུ་;
འཕྲོས་པས་ནུབ་ཕྱོགས་བདེ་བ་ཅན་ནས་ཨོཾ་ཊཀྐི་རཱ་ཛ་ཧཱུྃ་ཛཿ ཞེས་པས་སྤྱན་དྲང་། བྲིས་སྐུ་སོགས་ཡོད་ན་བསྟིམ། སླར་ཡང་རང་གི་སྙིང་ག་ནས་འཕྲོས་པའི་འོད་ཟེར་གྱིས་གཏོར་མ་བཏེགས་ཏེ་འདོད་རྒྱལ་གྱི་ཕྱག་ཏུ་ཕུལ་བས་གསོལ་བར་བསམ་
吧 6L9
ཞིང་༑ རྡོ་རྗེ་ཐལ་མོ་ཁ་ཕྱེ་སྟེ། ཨོཾ་ཊུ ཀྐི་རཱ་ཛ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི། སརྦ་སིདྡྷིམྨེ་པྲ་ཡཙྪནྡྲ་ཧཱུཾ། ཞེས་པ་གསུམ་མམ་ལྔས་ཕུལ། མེ་ཏོག་ལ་སོགས་པས་མཆོད། དུས་གསུམ་སངས་རྒྱས་ཐམས་ཅད་ཀྱི། །དབང་བསྐར་ཕོ་ཉའི་ལས་མཛད་
པ༑ །ཁྲོ་བོ་འདོད་པའི་རྒྱལ་པོ་ནི། །ཁམས་གསུམ་འགུགས་པ་ཁྱོད་ལ་འདུད། །ཅེས་སོགས་གང་ཤེས་ཀྱིས་བསྟོད། མཆོད་སྦྱིན་གཏོར་མ་འདི་བཞེས་ལ། །ཞེས་སོགས་ཀྱིས་ཕྲིན་ལས་གཞོལ། གཏོར་མ་གཉིས་པ་བྱིན་གྱིས་བརླབས་ལ། རང་གི་
སྙིང་ག་ནས་འོད་ཟེར་ལྕགས་ཀྱུ་ལྟ་བུ་འཕྲོས་པས་ཡུལ་ཉི་ཤུ་རྩ་བཞི་ནས་མཁའ་འགྲོ་མ་སུམ་ཅུ་རྩ་གཉིས་འཁོར་དང་བཅས་པ་ཨོཾ་སརྦ་ཌཱ་ཀི་ནཱི་ཧཱུྃ་ཛཿ ཞེས་པས་སྤྱན་དྲངས། གཙོ་མོ་རྣམས་སྐུ་མདོག་དམར་མོ་ཌཱ་མ་རུ་དང་ཐོད་པ་འཛིན་པ། མཆེ་བ་

གཙིགས་ཤིང་སྤྱན་གསུམ་མ་རུས་པའི་རྒྱན་དང་དར་དམར་པོའི་ན་བཟའ་ཅན། ཉི་མའི་གདན་ལ་གར་སྟབས་ཀྱིས་བཞུགས་ཤིང་འཁོར་རྣམས་སྐུ་མདོག་སྣ་ཚོགས་པ་གྲི་ཐོད་དང་ཌཱ་མ་རུ་དང་མི་རྐང་གླིང་བུ་ལ་སོགས་པའི་ཕྱག་མཚན་སྣ་ཚོགས་འཛིན་པ་
བསམ༑ ་རང་གི་སྙིང་ག་ནས་སྤྲུལ་པའི་ལྷ་མོ་ཐོད་པ་ཐོགས་པ་མང་པོས་བདུད་རྩི་བཅུས་ཏེ་ཌཱ་ཀི་མ་རྣམས་ཀྱི་ཐོད་པར་བླུགས་པ་གསོལ་བར་བསམ་ཞིང་། ཨཾ་སརྦ་ཌཱ་ཀི་ནཱི་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་ལ་སོགས་པས་ཕུལ། ཞིང་སྐྱེས་
ཡུལ་གྱི་དུར་ཁྲོད་ན། །མཁའ་འགྲོ་ཆེན་མོ་རྣམས་བཞུགས་པ། །སྐུ་ཡི་གར་སྟབས་གློག་ལྟར་འཁྱུག །གསུང་གི་གསང་སྔགས་ཕྱོགས་བཅུར་སྒྲོགས། །ཐུགས་ནི་ཐུགས་རྗེའི་ངང་ལ་གནས། །སྒྲབ་པའི་ཕྲིན་ལས་ཅི་ཡང་མཛད། །མཐུ་དང་ནུས་པ་
བསམ་མི་ཁྱབ། །སྟོབས་ཆེན་ཁྱོད་ལ་གུས་པས་བསྟོད། །མཆོད་སྦྱིན་གཏོར་མ་སོགས་གོང་ལྟར་བརྗོད་པས་དེ་ལྟར་བགྱིའོ་ཞེས་ཁས་བླངས་པར་བསམ། ཡིག་བརྒྱས་ལྷག་ཆད་ཁ་བསྐང་། བཟོད་པར་གསོལ་ལ་འདོད་རྒྱལ་གྱི་བྲིས་སྐུ་ཡོད་ན་བརྟན་
བཞུགས་བྱ། མེད་ན་ཌཱ་ཀི་མ་དང་གཉིས་ཀ་གཤེགས་སུ་གསོལ། རང་གི་གནས་གསུམ་བསྲུངས་ལ་བསྔོ་བ་དང་བཀྲ་ཤིས་བྱའོ། །ཁམས་གསུམ་དབང་དུ་སྡུད་པའི་ལྷ། ། ཁྲོ་ཆེན་འདོད་པའི་རྒྱལ་པོ་ཡི། །སྒྲབ་ཐབས་གསལ་བར་བཀོད་པ་དེའི། །
དགེ་བས་འདོད་རྒྱལ་ཉིད་གྱུར་ཅིག །འདོད་པའི་རྒྱལ་པོའི་སྒྲུབ་ཐབས་དབང་གི་ཕྲིན་ལས་བསྒྲབ་པའི་ཚུལ་གསལ་བར་སྟོན་པ་འདི་ནི་དཔལ་ས་སྐྱ་པ་ཡབ་སྲས་ཀྱི་གདམས་པ་ཇི་ལྟ་བ་བཞིན་དུ་བཙུན་པ་དཀོན་མཆོག་ལྷུན་གྲུབ་ཀྱིས་ཨེ་ཝཾ་ཆོས་ལྡན་དུ་བྲིས་

༄༅། །པའོ། །དགེ་ལེགས་མཆོག་ཏུ་གྱུར་ཅིག སརྦ་མངྒ་ལཾ།། ༈ །།དཔལ་འདོད་པའི་རྒྱལ་པོའི་རྗེས་གནང་གི་ཆོ་ག་འདོད་དགུའི་སྙེ་མ་ཞེས་བྱ་བ་བཞུགས་སོ། །འདོད་པའི་དངོས་གྲུབ་མཆོག་སྩོལ་བ། །བླ་མ་ཁྲོ་བོའི་
རྒྱལ་པོ་ལ། །བཏུད་ནས་དེ་ཡི་རྗེས་གནང་ནི། །ཕུན་ཚོགས་འདོད་དགུའི་སྙེ་མ་འབྲི། འདི་ལ་གསུམ། སྦྱོར་བ། དངོས་གཞི། རྗེས་སོ། །དང་པོ་ནི། ཟླ་བ་གང་ཡང་རུང་བའི་ཚེས་བརྒྱད་དང་སྐར་མ་རྒྱལ་འཛོམས་པའི་ཚེ། སྣོད་དང་མི་ལྡན་
པའི་སྐྱེ་བོས་དབེན་ཞིང་ཡིད་དང་མཐུན་པའི་གནས་སུ་མཎྜ་ལར་རྡུལ་ཚོན་དམར་པོས་ཟླ་གམ་དམར་པོ་སྒོ་གཅིག་པའི་ནང་དུ་པདྨ་འདབ་བརྒྱད་ཀྱི་ལྟེ་བར་ལྕགས་ཀྱུ་བྲི་བའམ་ཚོན་ཕུང་དམར་པོ་བཀོད་ལ་མཉྫིའི་སྟེང་དུ་བཞག དེའི་མཐར་ཆུ་བཞི་སྔོན་དུ་
འགྲོ་བའི་མཆོད་པ་དང་། སྒྲུབ་ཐབས་ནས་བཤད་པ་ལྟ་བུའི་གཏོར་མ་བཤམ། སློབ་དཔོན་གྱི་མདུན་དུ་རྡོ་རྗེ་དྲིལ་བུ་བཞག གཞན་ཡང་མེ་ཏོག་དམར་པོའི་མཎྜལ་སོགས་དགོས་པའི་ཡོ་བྱད་རྣམས་འདུ་བྱ། མཆོད་པ་ཀྱེ་རྡོར་¸ཁོ་བོས་བྱས་པའི་རིག་བྱེད་མའི་རྗེས་
གནང་གི་ཟིན་བྲིས་ལྟར། ལྟར་བྱིན་གྱིས་བརླབ། རྗེ་དཀོན་མཆོག་ལྷུན་གྲུབ་པས་མཛད་པའི་སྒྲུབ་ཐབས་ནས་འབྱུང་བ་ལྟར་བདག་བསྐྱེད་བསྒོམས་ལ་བཟླས་པ་བྱ། གཞལ་ཡས་ཁང་དང་གདན་རང་ལ་བསྡུས་ནས་མདུན་གྱི་མཎྜལ་བསང་སྦྱང་། སྟོང་པའི་ངང་
:ལས་པཾ་ལས་པདྨ་དམར་པོ་ཞེས་པ་ནས། དེ་གསུམ་ཡང་འོད་ཟེར་ཁ་དོག་དམར་པོའི་རྣམ་པར་ཞུ་ནས་སྐུ་གསུང་ཐུགས་དང་དབྱེར་མེད་དུ་གྱུར། ཅེས་པའི་བར་བདག་བསྐྱེད་བཞིན་ལས། རང་ཉིད་ཅེས་པའི་ཚིག་དོར་ལ་མདུན་བསྐྱེད་ཀྱི་ཚུལ་དུ་

བསྒྲུབ༑ ཨོཾ་ཤྲཱི་བཛྲ་ཌཱཀྐི་རཱ་ཛ་ས་པ་རི་ཝཱ་ར་ཞེས་པ་རེ་རེའི་མགོར་སྦྱར་བའི་ཨོཾ་ནི་རཱི་ཧཱུཾ་ཁཾ་སྭཱ་ཧཱ། ཨོཾ་བཛྲ་ནཻ་བི་ཏེ་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿ་ཧཱུྃ་བཾ་ཧོཿ་ཁཾ་རཾ་མ་ཧཱ་ཨཧཱུྃ་པྲ་ཏཱིཙྪ་སྭཱ་ཧཱ། དེ་བཞིན་དུ་པཥྤ་ནས་ཤབྡའི་བར་སྦྱར་ལ་
མཆོད༑ མཐར་དྷརྨཱ་ར་ཎི་ཏས་རོལ་མོ་དབུལ། ་བསྟོད་པ་རྒྱས་བསྡུས་ཅི་ལྟར་རིགས་པས་བསྟོད། གཏོར་མ་བྱིན་རླབས་རྒྱས་བསྡུས་གང་རུང་ཀྱེ་རྡོར་ལྟར་བྱ། སྤྱན་འདྲེན་མི་དགོས། སྒྲུབ་ཐབས་ལྟར་གཏོར་མ་ཕུལ། ཨོཾ་བཛྲ་པུཥྤ་ཨཱཿ ཧཱུྃསོགས་
ཀྱིས་མཆོད་ཅིང་བསྟོད་ལ་འདོད་དོན་གསོལ། འཇིག་རྟེན་པའི་གཏོར་མ་སྒྲུབ་ཐབས་ལྟར་ཕུལ། ཐུགས་རྒྱུད་བསྐུལ་བར་དམིགས་ལ་བཟླས་པ་ཇི་ལྟར་རིགས་པ་བྱས་མཐར། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་
གི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་འདེབས་པ་ནི་སློབ་དཔོན་གྱི་བྱ་བའོ། །གཉིས་པ་དངོས་གཞི་སློབ་མ་ལ་བྱ་བའི་རིམ་པ་ནི། ་སློབ་མ་ཀྱེ་རྡོ་རྗེའ མ་འཁོར་ལོ་བདེ་མཆོག་གི་དཀྱིལ་འཁོར་དུ་དབང་བཞི་རྫོགས་པར་ཐོབ་ཅིང་དམ་
ཚིག་དང་ལྡན་པ། རིམ་གཉིས་ཀྱི་རྣལ་འབྱོར་ལ་གནས་ཤིང་། བསྟན་པ་དང་སེམས་ཅན་གྱི་དོན་ཏུ་ཆོས་འདི་དོན་ཏུ་གཉེར་བ་བདུན་ཙམ་ཇི་ལྟར་འོས་པ་ཁྲུས་བྱས། ཕྱག་དང་ཡོན་ཕུལ་ནས་གུས་པས་འཁོད་པ་ལ། མེ་ཏོག་བཀྱེ་བསྡུ་གྲུབ་རྗེས། སློབ
དཔོན་གྱིས་སེམས་བསྐྱེད་གསལ་བཏབ་ནས། དེ་ལ་འདིར་གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་པ་ཡབ་སྲས་ལ་མདོ་རྒྱུད་ཀྱི་གདམས་པ་རྒྱ་མཚོ་ལྟ་བུ་ཞིག་ཕྱག་ཏུ་བབས་པའི་ནང་ནས་མཆོག་ཏུ་ཟབ་པ། སྙན་བརྒྱུད་གསེར་ཆོས་བཅུ་གསུམ་

༄༅། །གྱི་ཡ་གྱལ། ཐུན་མོང་བསྒྲུབ་པས་མཆོག་ཞར་ལ་འབྱུང་བ་དམར་པོ་སྐོར་གསུམ་ཞེས་གྲགས་པ་ནི། དཔལ་ཀྱེ་རྡོ་རྗེའི་རྩ་བཤད་ཀྱི་རྒྱུད་གསུམ་ནས་གསུངས་པ་ལ་བརྟེན་ནས་སློབ་དཔོན་ཆེན་པོ་ལྷན་ཅིག་སྐྱེས་པའི་རོལ་པ
དང་༑ ཌོམྦི་ཧེ་རུ་ཀས་བཀྲལ་བའི་རྗེ་བཙུན་མ་ཀུ་རུ་ཀུལླེའི་ཆོས་སྐོར་དང་། བདེ་མཆོག་རྡོ་རྗེ་མཁའ་འགྲོའི་རྒྱུད་ལ་བརྟེན་ནས་མི་དབང་ཨིནྡྲ་བྷཱ་ཏི་དང་སློབ་དཔོན་ནག་པོ་པ་ལ་སོགས་པས་བཀྲལ་པའི་དཔལ་ཚོགས་ཀྱི་བདག་པོ་དམར་ཆེན་གྱི་ཆོས་སྐོར་
དང་༑ ཡང་དཔལ་འཁོར་ལོ་བདེ་མཆོག་ལ་སོགས་པའི་རྒྱུད་ལ་བརྟེན་ནས་སློབ་དཔོན་རྡོ་རྗེ་གདན་པ་ལ་སོགས་པས་བཀྲལ་བའི་ཀག་ཆོལ་འདོད་པའི་རྒྱལ་པོའི་སྐོར་དང་གསུམ་དུ་ཡོད་ཅིང་། དེ་ནས་རིམ་པ་བཞིན་ཏུ་བརྒྱུད ངག་རྒྱལ་པས་ལུང་
བསྟན་པའི་སྐྱེས་བུ་རྡོ་རྗེ་འཆང་ཀུན་དགའ་བཟང་པོ་ནས་བརྒྱུད་པ་དང་། ཡར་ཀླུང་པ་སེང་གེ་རྒྱལ་མཚན་ཁུ་དབོན་ནས་བསམ་གཏན་གླིང་པ་ནམ་མཁའ་བསོད་ནམས་སོགས་ལ་བརྒྱུད་པ་དང་། དྭགས་པོ་བཀྲ་ཤིས་རྣམ་རྒྱལ་བ་ནས་བྱང་སེམས་དཀོན་
མཆོག་གྲགས་པ་སོགས་ལ་བརྒྱུད་པའི་ལུགས་སྲོལ་གསུམ་ཙམ་ཡོད་པ་ལས། འདིར་རྗེ་བཙུན་ས་སྐྱ་པ་ཡབ་སྲས་ཁུ་དབོན་རྣམས་ཀྱིས་མི་དང་མི་མ་ཡིན་གྱི་ཆེ་དགུ་གྲངས་ལས་འདས་པ་དབང་དུ་བསྡས་ནས་རྣམ་གྲོལ་ཐར་པའི་ལམ་པོ་ཆེར་དཀྲི་བར་
མཛད་པ་ལ་བརྟེན་ནས་རྒྱ་བོད་ཧོར་གསུམ་དུ་སངས་རྒྱས་ཀྱི་བསྟན་པ་ཡོངས་སུ་རྫོགས་ཤིང་དྲི་མ་མེད་པ་དར་ཞིང་རྒྱས་པའི་ཆ་རྐྱེན་དུ་གྱུར་ལ། རྒྱལ་བ་རྡོ་རྗེ་འཆང་ཀུན་དགའ་བཟང་པོས་ཀྱང་བསྟན་པ་དང་སེམས་ཅན་གྱི་དོན་འབའ་ཞིག་ལ་དགོངས་པའི་

ཡི་དམ་གྱི་ལྷ་འདི་དག་གི་སྒྲུབ་པ་ཉམས་བཞེས་ལས་ཚོགས་སོགས་མཛད་པ་ལ་བརྟེན་ནས་བསྟན་པ་སྤྱི་དང་བྱེ་བྲག་དཔལ་ལྡན་ས་སྐྱ་པའི་བསྟན་པ་རྨད་དུ་བྱུང་བ་དེང་སང་གི་བར་དུ་དར་རྒྱས་རྒྱུན་མི་ཆད་པའི་རྟེན་འབྲེལ་ཁྱད་པར་ཅན་ཏུ་གྱུར་པ་ལ་སོགས་པ་
ཡོན་ཏན་གྱི་ཚོགས་བསམ་གྱིས་མི་ཁྱབ་པ་དང་ལྡན་པའི་དམར་པོ་སྐོར་གསུམ་གྱི་ནང་ནས། ་ད་ལམ་འདིར་ཁམས་གསུམ་དབང་དུ་སྡུད་པར་བྱེད་པ་དཔལ་འདོད་པའི་རྒྱལ་པོའི་ཆོས་སྐོར་ཡིན། དེ་ལའང་རྡོ་རྗེ་གདན་པས་བཀྲལ་བ་ནས་བརྒྱུད་པ་རྗེ་བཙུན་
བ་རི་ལོ་ཙཱ་བས་རྒྱལ་གྱི་ལྕགས་ཐང་པ་ཆེན་པོ་ལ་གནང་། ་དེའི་དྲུང་དུ་ཆོས་རྗེ་ས་སྐྱ་པ་ཆེན་པོས་གསན་ནས་འཕྲང་བྲག་དམར་གཉིས་ཀྱི་དགེ་འདུན་གྱི་ཚོགས་མ་དད་པ་དད་པར་མཛད་ཅིང་དབང་དུ་བསྡུས་ནས་ཐུབ་པའི་བསྟན་པ་ཤིན་ཏུ་དར་བར་མཛད་པའི་
ནུས་པ་དང་ལྡན་པའི་བྱིན་རླབས་ཅན་འདི་ཉིད་ལ། ཡབ་རྐྱང་དུ་སྒྲུབ་པ་དང་། ཡུམ་རྐྱང་དུ་སྒྲུབ་པ་དང་། ཡབ་ཡུམ་སྦགས་ཏེ་སྒྲུབ་པ་རྣམས་སུ་ཡོད་པ་ལས། ་འདིར་ཡབ་ཡུམ་སྦགས་སྒྲུབ་ཀྱི་རྗེས་སུ་གནང་བ་བསྒྲུབ་པ་ལ། སློབ་དཔོན་གྱི་བྱ་བ་
རྣམས་སྔོན་ཏུ་སོང་ནས། ་ཁྱེད་རང་རྣམས་ཀྱི་ངོ་སྐལ་དུ་གྱུར་པ་སློབ་མའི་བྱ་བ་ལ། ་ཐོག་མར་སློབ་དཔོན་ལ་སངས་རྒྱས་རྡོ་རྗེ་འཆང་དངོས་ཡིན་སྙམ་པའི་འདུན་པ་དང་ལྡན་པས་རྗེས་གནང་ཟབ་མོ་ཞུ་བའི་ཡོན་ཏུ་མཎྜལ་ཞིག་འབུལ་བར་ཞུ། དེ་ལྟར་
མཎྜལ་ཕུལ་ནས་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། རྡོ་རྗེ་རྣལ་འབྱོར་དབང་ཕྱུག་གཙོ། །གསང་བའི་ཆོ་ག་བླ་ན་མེད། །དབང་དུ་བྱེད་པའི་རིག་སྔགས་མཆོག །བདག་ལ་ངེས་པར་སྩལ་དུ་གསོལ། །རྒྱུད་དག་པར་བྱ་བའི་སླད་

།དུ་དམིགས་པ་འདི་བཞིན་མཛོད། མདུན་གྱི་ནམ་མཁར་བླ་མ་དང་གཉིས་སུ་མེད་པའི་ཁྲོ་བོ་འདོད་པའི་རྒྱལ་པོ་ལ་སངས་རྒྱས་དང་བྱང་ཆུབ་སེམས་དཔའ་མཁའ་འགྲོ་སུམ་ཅུ་རྩ་གཉིས་ལ་སོགས་པ་དཔའ་བོ་དང་རྣལ་འབྱོར་༄༅།
མའི་ཚོགས་བསམ་གྱིས་མི་ཁྱབ་པས་བསྐོར་ནས་བཞུགས་པའི་སྤྱན་སྔར་ཁྱེད་རང་རྣམས་འཁོད་ནས་སྡིག་པ་བཤགས་པ་ལ་སོགས་པའི་ཡན་ལག་བདུན་པ་བགྱིད་སྙམ་པས་འདིའི་རྗེས་ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི་སོགས་
ལན་གསུམ། ཞེས་པས་རྒྱུད་དག་པར་བྱས་ནས། དཔལ་ས་སྐྱ་པ་ཆེན་པོས་མཛད་པའི་རྩ་བའི་ཡི་གེ་ལས། སློབ་དཔོན་རྡོ་རྗེ་འཆང་དང་ནི། །སློབ་མ་ཁྲོ་བོ་འདོད་རྒྱལ་དུ། །རིམ་པ་བཞིན་ཏུ་བསྒོམས་ནས་ནི། །ཞེས་གསུངས་པས་དམིགས་པ་འདི་
བཞིན་ཏུ་མཛད་པར་ཞུ། སློབ་དཔོན་ཁྲོ་བོ་འདོད་པའི་རྒྱལ་པོའི་སྐར་གསལ་བ་ལ། ཡང་དག་པར་རྫོགས་པའི་སངས་རྒྱས་རྡོ་རྗེ་འཆང་ཉིད་གདུལ་བྱ་དབང་དུ་བསྡུས་ནས་སངས་རྒྱས་ཀྱི་བསྟན་པ་ལ་གཞུག་པའི་ཆེད་དུ་ཁྲོ་བོ་འདོད་པའི་རྒྱལ་པོའི་སྐར
བསྟན་པ་དངོས་ཡིན་སྙམ་པའི་མོས་གུས་དྲག་པོ་མཛད་པའི་རྐྱེན་གྱིས། སློབ་དཔོན་གྱི་ཐུགས་ཀའི་ཧཱུཾ་ཡིག་དམར་པོ་དེ་ལས་འོད་ཟེར་གྱི་ཚོགས་བསམ་གྱིས་མི་ཁྱབ་པ་བྱུང་། ཁྱེད་རང་རྣམས་ཀྱི་ལུས་ལ་ཕོག ཚེ་ཐོག་མ་མེད་པ་ནས་བསགས་པའི་སྡིག་
པ་དང་སྒྲིབ་པ། བག་ཆགས་དང་བཅས་པ་དང་ཕུང་ཁམས་སྐྱེ་མཆེད་དུ་སྣང་བ་ཐམས་ཅད་སྦྱངས་ཏེ་ལུས་འོད་ཀྱི་གོང་བུར་གྱུར་པར་མོས་པ་མཛོད། དེ་ཉིད་ལ་དམིགས་ཏེ་སློབ་དཔོན་གྱིས། ཨོཾ་སྭ་བྷཱ་ཝ་ནས་ཧཾ་ཞེས་བརྗོད་པས་ལུས་འོད་ཕུང་དུ་གྱུར་པ་

དང་བཅས་པའི་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་མ་དམིགས་པའི་སྟོང་པ་ཉིད་དུ་གྱུར་པར་མོས་པ་མཛོད། ་སྟོང་པའི་ངང་ལས་པཾ་ལས་པདྨ་དམར་པོ་འདབ་མ་བརྒྱད་ཀྱི་ལྟེ་བར་རཾ་ལས་ཉི་མའི་དཀྱིལ་འཁོར་གྱི་སྟེང་
དུ་ཁྱེད་རང་རྣམས་ཀྱི་སེམས་ཉིད་གཉིས་སུ་མེད་པའི་ཡེ་ཤེས་ཀྱི་ངོ་བོར་གྱུར་པའི་ཧཱུཾ་དམར་པོ། །དེ་ལས་ཞེས་སོགས་དང་། དེ་འོད་དུ་ཞུ་བ་ལས། ཁྱེད་རང་རྣམས་ཁྲོ་ཆེན་འདོད་པའི་རྒྱལ་པོ་ཞེས་སོགས་ནས་ཡེ་ཤེས་ཀྱི་མེ་འབར་བའི་དབུས་ན་བཞུགས་
པའི་ཡབ་ཀྱི་ཐུགས་ཀར་པདྨ་དང་ཉི་མའི་སྟེང་དུ་ཧཱུཾ་ཡིག་དམར་པོ་དང་བཅས་པ་གསལ་ལམ་སྟེ་ཡོད་པར་མོས་པ་མཛོད། དེ་ནས་སློབ་དཔོན་ལ་མོས་གུས་མཛད་པས། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་འདོད་རྒྱལ་ཡབ་ཡུམ
དང་༑ ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀར་ཕོག་པས། དེ་རྣམས་ཀྱི་ཐུགས་ཀ་ནས་ཁྲོ་བོ་འདོད་པའི་རྒྱལ་པོ་ཡབ་ཡུམ་བསམ་གྱིས་མི་ཁྱབ་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་པ་ལ། སློབ་དཔོན་
གྱིས་ཨོཾ་བཛྲ་པུཥྤ་སོགས་ལྔས་མཆོད། ཞེས་མཆོད་ནས། ཛཿ ཧཱུྃ་བཾ་ཧོཿ ཞེས་བརྗོད་པས་ཁྱེད་རང་རྣམས་འདོད་རྒྱལ་དུ་གསལ་བ་ལ་གཉིས་སུ་མེད་པར་ཐིམ་པར་མོས་པ་མཛོད། ་སླར་ཡང་སློབ་དཔོན་གྱི་ཐུགས་ཀའི་ཧཱྃ་ལས་འོད་ཟེར་འཕྲོས་པས་
ཞེས་སོགས་ནས། ·་དབང་ལྷ་སྤྱན་དྲངས། སློབ་དཔོན་གྱིས་མཆོད་ཅིང་གསོལ་བ་བཏབ་པས། སངས་རྒྱས་རྣམས་ཀྱི་སོགས་ནས་དབུ་བརྒྱན་པར་མོས་པ་མཛོད། ཁྱེད་རང་རྣམས་ཀྱི་དཔྲལ་བར་སོགས་ནས། ཞུ་ནས་ཁྱེད་རང་རྣམས་ཀྱི་ལུས་ངག་

།ཡིད་གསུམ་དང་དབྱེར་མེད་དུ་གྱུར་པར་མོས་པ་མཛོད། དེ་ནི་རྗེས་གནང་གི་གཞི་དགོད་པ་ཡིན། རྗེས་གནང་དངོས་ལ། བརྒྱུད་པའི་མན་ངག་ཡོད་པའི་ལུང་། །དེ་ཡི་བླང་ཐབས་མཤེས་ན།།བསྒྲུབས་ཀྱང་དངོས་གྲུབ་༄༅། :
བུལ་བའམ། །ཡང་ན་འབྱུང་བར་མི་འགྱུར་གསུངས། །ཞེས་འབྱུང་བས། བཟླས་པའི་སྔགས་ཀྱི་ལུང་བླང་བའི་སླད་དུ་དམིགས་པ་འདི་བཞིན་མཛོད། སློབ་དཔོན་འདོད་པའི་རྒྱལ་པོར་གསལ་བའི་ཐུགས་ཀར་པདྨ་དང་ཉི་མའི་སྟེང་དུ་ཧཱུཾ་ཡིག་དམར་
པོའི་མཐར་བཟླ་བྱའི་སྔགས་ཀྱི་ཕྲེང་བ་ཁ་དོག་དམར་པོ་གཡས་སྐོར་དུ་འཁོད་ནས་ཡོད་པར་མོས་པ་བྱས། ཁྱེད་རང་རྣམས་འདོད་རྒྱལ་དུ་གསལ་བའི་སྙིང་གར་པདྨ་དང་ཉི་མའི་སྟེང་དུ་ཧཱུཾ་ཡིག་དམར་པོ་ཞིག་གསལ་བཏབ། ཙནྡན་དམར་པོས་བྱུགས་པའི་
མཎྜ་ལར་མེ་ཏོག་དམར་པོའི་ཚོམ་བུ་བཀོད་ནས། སྔགས་ཀྱི་བཟླས་ལུང་ཞུ་བའི་ཡོན་ཏུ་དམིགས་ཏེ་མཎྜལ་ཞིག་མཛད་པར་ཞུ། གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་ཀྱི། །དམིགས་མེད་
ཐུགས་རྗེ་ལས་འཁྲུངས་པའི། །ཕྲིན་ལས་དངོས་གྲུབ་འབྱུང་བའི་ཕྱིར། །འདིར་ནི་རྗེས་སུ་གནང་བར་མཛོད། །དེ་ལྟར་གསོལ་བ་འདེབས་པའི་སློབ་མ་ལ་སློབ་དཔོན་གྱིས་སྤྲོ་བ་དྲི་བར་བྱས་པའི་མོས་པ་མཛོད། འགྲོ་བ་སེམས་ཅན་དོན་སླད་དུ། །དུས་
གསུམ་སངས་རྒྱས་ཐམས་ཅད་ཀྱི། །དམིགས་མེད་ཐུགས་རྗེ་ལས་བྱུང་བའི། །ཐབས་ཀྱི་ཕྲིན་ལས་ཟབ་མོའི་དོན། །བདེན་ཞིང་བསླུ་བར་མི་འགྱུར་བའི། །གསང་ཆེན་འདི་ལ་ཁྱོད་དད་དམ། །ཞེས་པའི་ལན་བཏབ་པར་མོས་པས་འདིའི་རྗེས་ཟློས་

མཛོད༑ འགྲོ་བ་སེམས་ཅན་སོགས་ནས། གསང་ཆེན་འདི་ལ་བདག་དད་དོ། །ལན་གཅིག དེ་ལྟར་ལན་བཏབ་ནས་སློབ་དཔོན་ལ་མོས་གུས་བྱས་པས། སློབ་དཔོན་གྱི་ཐུགས་ཀའི་ཧཱུཾ་ཡིག་སྔགས་ཕྲེང་དང་བཅས་པ་ལས་སྔགས་ཕྲེང་ཁ་དོག་དམར་མོ་
མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་། སློབ་དཔོན་གྱི་ཞལ་ནས་ཐོན། ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀར་པད་ཉིའི་སྟེང་དུ་ཧཱུཾ་ཡིག་གི་མཐར་གཡས་སྐོར་དུ་འཁོད་པར་མོས་པ་བྱས་ནས་སྔགས་འདིའི་རྗེས་ཟློས་ལན་གསུམ་གྱི་
བར་དུ་གནང་བར་ཞུ་བྱས་ལ་སྔགས་ཡོངས་རྫོགས་ཚར་གསུམ་གྱི་རྗེས་ཟློས་བྱར་གཞུག དེ་ལྟར་བྱས་པས་དང་པོས་འཁོད། གཉིས་པས་དབྱེར་མེད་དུ་བྱས། གསུམ་པས་བརྟན་པར་བྱས་པར་མོས་པ་མཛོད། སླར་ཡང་སློབ་དཔོན་གྱིས་མེ་ཏོག་གི་
ཕྲེང་བ་སྔགས་ཀྱི་ཕྲེང་བར་བྱིན་གྱིས་བརླབས་ཏེ་ཁྱེད་རང་རྣམས་ཀྱི་སྤྱི་བོར་བཞག་པས་སྔགས་ཀྱི་དངོས་གྲུབ་བརྟན་ཅིང་ནུས་ལྡན་ཏུ་བྱས་པའི་མོས་པ་མཛོད། ཅེས་མེ་ཏོག་སློབ་མའི་མགོར་བཞག་ལ། བདག་ལ་ཇི་ལྟར་ཡོད་པ་བཞིན། །འདི་ལ་འགོ་
བར་མཛད་དུ་གསོལ། །ཞེས་ལན་གསུམ་ལ་སོགས་པ་བརྗོད། དེ་ནས་སློབ་དཔོན་གྱིས་གཏོར་མ་ལྷར་གསལ་བ་ཁྱེད་རང་རྣམས་ཀྱི་སྤྱི་བོར་བཞག་སྟེ་བཀའ་བསྒོས་ཤིང་ཕྲིན་ལས་ཐམས་ཅད་བསྒྲུབ་པར་རྗེས་སུ་གནང་བ་བྱིན་པའི་མོས་པ་མཛོད། དུས་
གསུམ་སངས་རྒྱས་ཐམས་ཅད་ཀྱི། །ཞི་བའི་ཕྲིན་ལས་ཆེན་པོ་ཡིས། །ནད་དང་གནོད་པ་ཞི་བར་མཛོད། །ཚེ་དང་བསོད་ནམས་རྒྱས་པར་གྱིས། །གདུལ་བྱ་དབང་དུ་འདུ་བར་གྱིས། །བསྟན་ལ་གནོད་པ་གསད་པར་གྱིས། །དུས་གསུམ་སངས་རྒྱས་

།ཐམས་ཅད་ཀྱིས། །བྱིན་གྱིས་བརླབས་ཀྱི་ཁྲོ་བོ་ནི། །དབང་བསྐུར་ཕོ་ཉའི་ལས་མཛད་པ། །ཁྲོ་བོ་འདོད་པའི་རྒྱལ་པོ་ཡིས། །འདི་ཡི་བསྒྲུབ་བྱ་སྒྲུབ་པར་གྱིས། །དུས་གསུམ་སངས་རྒྱས་ཐམས་ཅད་ཀྱིས། །འགྲོ་བ
སེམས་ཅན་གདུལ་བྱའི་ཕྱིར། །མཁའ་འགྲོའི་གཟུགས་སུ་སྣང་མཛད་དེ། །དམ་ཚིག་སྟོང་གྲོགས་མཛད་གྱུར་པའི། །མཁའ་འགྲོ་སུམ་ཅུ་རྩ་གཉིས་ཀྱིས། །འདི་ཡི་བསྒྲུབ་བྱ་སྒྲུབ་པར་གྱིས། །ཞེས་སློབ་མ་རེ་རེ་བཞིན་བརྗོད་ཚར་བ་དང་། དེ་ལྟར
བཀའ་བསྒོས་པས་ཁྲོ་བོ་འདོད་པའི་རྒྱལ་པོ་མཁའ་འགྲོ་སུམ་ཅུ་རྩ་གཉིས་འཁོར་དང་བཅས་པས་ཀྱང་དེ་ལྟར་བགྱིའོ་ཞེས་ཕྲིན་ལས་ཐམས་ཅད་བསྒྲུབ་པར་ཞལ་གྱིས་བཞེས་པའི་མོས་པ་མཛོད། ཅེས་བརྗོད་ལ་གཏོར་མ་སྔར་ཤུལ་དུ་བསྒྲིག དེ་ནས་དམ
689
ཚིག་བསྒོ་པ་ནི་འདི་ལ་གསན་པས་ཁྱབ་པར་གདའ་སྟེ། དུས་གསུམ་སངས་རྒྱས་ཐམས་ཅད་ཀྱིས། །འགྲོ་བ་སེམས་ཅན་གདུལ་བྱའི་ཕྱིར། །དམིགས་མེད་ཐུགས་རྗེ་ལས་བྱུང་བའི། །ཐབས་ཀྱི་ཕྲིན་ལས་ཟབ་མོའི་དོན། །བདེན་ཞིང་བསླུ་བར་མི་འགྱུར་
བའི༑ །གསང་ཆེན་འདི་ནི་སྒྲབ་པར་གྱིས། །འདི་ནི་མཆོག་ཏུ་ངོ་མཚར་ཆེ། །ཕྲིན་ལས་སྙིང་པོ་ངོ་མཚར་ཅན། །གསང་བ་ལས་ཀྱང་ཆེས་གསང་ནས། །བསྒྲུབ་ལ་འབད་ན་འགྲུབ་འགྱུར་བས། །ནམ་ཡང་དོར་བར་མི་བྱ་ཞིང་། །སྤེལ་ན་དངོས་གྲུབ་
ཉམས་པར་འགྱུར། །དེས་ན་ཁྱོད་ཀྱིས་ནམ་ཡང་ནི། །སྤེལ་ཞིང་བསྒྲག་པར་མི་བྱ་ཞིང་། །སྣོད་ལྡན་གཅིག་ལ་ནུབ་མི་བྱ། །ཞེས་གསུངས་པས་དེ་ལྟ་བུའི་དམ་ཚིག་དང་སྡོམ་པ་ལ་སྲུང་སྡོམ་ཚུལ་བཞིན་དུ་བགྱིའོ་སྙམ་པས་འདིའི་རྗེས་ཟློས་ལན་གསུམ་

མཛོད༑ གཙོ་བོས་སོགས། རིགས་དང་མཐུན་པའི་ཡོན་དབུལ་བྱ། །ཞེས་གསུངས་པས། རྗེས་གནང་ཟབ་མོ་ལེགས་པར་ཐོབ་པའི་བཀའ་དྲིན་གཏང་རག་གི་ཡོན་དུ་ཙནྡན་དམར་པོས་བྱུགས་པའི་མཎྜ་ལར་མེ་ཏོག་དམར་པོ་ལ་སོགས་པའི་ཚོམ་བུ་
བཀོད་པ་ཉིད་རི་རབ་གླིང་བཞི་ཉི་ཟླ་ཟུང་གཅིག་ལྷ་མིའི་དཔལ་འབྱོར་མ་ཚང་བ་མེད་པས་ཡོངས་སུ་གང་བར་དམིགས་ཏེ་འབུལ་བར་ཞུ། དེ་ལྟར་མཎྜལ་ཕུལ་ནས་ལུས་ལོངས་སྤྱོད་ཐམས་ཅད་ཀྱང་སློབ་དཔོན་ལ་དྲིན་ལན་ཏུ་འབུལ། ཆ་ཤས་ནས་ལོངས་
སྤྱད་དུ་གསོལ་སྙམ་པས་འདིའི་རྗེས་ཟློས་ལན་གསུམ་མཛོད། ་དེང་ནས་བརྩམས་ཏེ་སོགས། དེ་ནས་ཤིས་པ་བརྗོད་ཅིང་སྨོན་ལམ་གདབ། · བཀའ་ཡི་རྒྱ་ཡིས་གདབ་བྱས་ལ། །ཞེས་གསུང་པས། ་ཁྱེད་རང་རྣམས་ཁམས་གསུམ་གྱི་དབང་ཕྱུག་ཁྲོ་བོ་
ཆེན་པོ་འདོད་པའི་རྒྱལ་པོའི་སྐར་གྱུར་པ་ལ་སློབ་དཔོན་གྱིས་མེ་ཏོག་གི་ཆར་འབེབས་ཤིང་ཤིས་པ་བརྗོད་པའི་ཚིགས་སུ་བཅད་པས་ཀྱང་མངའ་གསོལ་བའི་མོས་པ་མཛོད། ཕུན་སུམ་ཚོགས་པ་སོགས་དང་། འབད་དང་རྩོལ་བས་མ་གོས་པའི། །ཞེས་ཅི
སོགས་ཤིས་བརྗོད་ཅི་ལྟར་རིགས་པ་བྱ། དེ་ལྟར་ན་གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་པའི་ཟབ་ཆོས་དམར་པོ་སྐོར་གསུམ་གྱི་ནང་ནས་ཁྲོ་བོ་འདོད་པའི་རྒྱལ་པོའི་རྗེས་སུ་གནང་བ་ལེགས་པར་གསན་པ་ཡིན་པས་རང་རང་གིས་གསང་བའི་
ཚུལ་ཀྱིས་ཉམས་སུ་ལེན་པ་དང་། སྣོད་མིན་ལ་བབ་ཅོལ་དུ་མི་སྟོན་ཅིང་། སྣོད་དང་ལྡན་ངེས་པ་ལ་བཀའ་རྒྱས་གདབ་ཅིང་སྤེལ་བ་སོགས་ཀྱི་སྒོ་ནས་རང་གཞན་གྱི་དོན་རྒྱ་ཆེན་པོ་མཛད་པ་དང་། དགེ་བའི་རྩ་བ་ཡོངས་སུ་བསྔོ་བ་དང་སྨོན་ལམ་རྣམ་པར་

༄༅། །དག་པས་རྒྱས་གདབ་པ་འདི་ལྷན་ཅིག་ཏུ་གནང་བར་ཞུ། བསོད་ནམས་འདི་ཡིས་སོགས་དང་། ཚེ་རིང་ནད་མེད་འབྱོར་ལྡན་ཅིང་། །འགྲོ་ཀུན་རྟག་ཏུ་འདུན་པ་དང་། །ཇི་ལྟར་བསམ་པའི་དོན་རྣམས་ཀུན། །ཆོས་བཞིན་
འགྲུབ་པ་ཉིད་གྱུར་ཅིག །ཅེས་སོགས་བསྔོ་སྨོན་བྱ། ཚོགས་ཀྱི་ཡོ་བྱད་ཡོད་ན་ནང་མཆོད་ལྟར་བྱིན་གྱིས་བརླབས་ནས། ཕུད་མདུན་བསྐྱེད་ལ་གཏོར་སྔགས་ཀྱིས་འབུལ། དེ་ནས་རང་དང་སློབ་མ་རྣམས་ཀྱིས་ཚིམས་པར་ལོངས་སྤྱད་པའི་ལྷག་མ་སྤྱི་
ལྟར་བཏང་། སློབ་མ་རྣམས་རང་གནས་སུ་བཀྱེའོ། །གསུམ་པ་རྗེས་ནི། མཆོད་པ་ཁ་གསོས་ལ། བསང་སྦྱང་བྱིན་བརླབ་མདུན་བསྐྱེད་ལ་མཆོད་བསྟོད་འདོད་དོན་གསོལ། : ཡིག་བརྒྱ་ལན་གསུམ་དང་། .མ་འབྱོར་པ་སོགས་ཀྱིས་བཟོད་པར་
གསོལ༑ རྟེན་ཡོད་ན་བརྟན་བཞུགས་དང་། མེད་ན་ཡེ་ཤེས་པ་གཤེགས། དམ་ཚིག་པ་རང་ལ་བསྟིམ། གནས་གསུམ་བསྲུང་། བསྔོ་སྨོན་ཤིས་བརྗོད་རྒྱས་པར་སྤེལ་ཅིང་ལས་ཀྱི་རྗེས་མི་མངོན་པར་བྱའོ། །འདིའི་བསྙེན་པ་བྱེད་ན། འཁོར་ལོ་ལ་
བརྟེན་པ་དང་། མ་རྟེན་པ་གཉིས་ལས། དང་པོ་ནི། གནས་དབེན་པར་ཚེས་བརྒྱད་རྒྱལ་ཕུར་འཛོམས་པའི་དུས་སོགས་དུས་ཚེས་དགེ་བར་མདུན་ཏུ་བྲིས་སྐ་དང་མཆོད་གཏོར་བཤམ། འཁོར་ལོ་ཚུལ་བཞིན་བྲིས་པ་གཏོར་མའི་རྒྱབ་དང་། ཐ་ཅན་

ལྟར་ལྷར་བསྐྱེད་ནས་བསྙེན་སྒྲུབ་སྦྲགས་མའི་ཚུལ་དུ། ཐུན་རེ་རེ་བཞིན་སྔགས་རིང་བཞི་བརྒྱ་རེ་བཟླ། དེ་ལྟ་བུ་ཞག་ཉེར་གཅིག་ཏུ་བགྱིས་པས་ཆོག་པར་གསུངས། ཐུན་གཉིས་སམ་ཕྱི་ཐུན་གྱི་མཇུག་ཏུ་གཏོར་མ་འབུལ་བ་སོགས་སྤྱི་ལྟར་བྱའོ། གཉིས་
པ་ནི། འཁོར་ལོའི་བཅའ་གཞི་དང་མདུན་བསྐྱེད་གསལ་འདེབས་མི་དགོས་པ་མ་གཏོགས་གཞན་གོང་བཞིན་ནོ། །སྤྱིར་འདིའི་མན་ངག་ལ་འཁོར་ལོ་བྲི་བ། རབ་གནས། བསྙེན་པ། སྒྲུབ་པ། ལས་སྦྱོར། འགྲུབ་པའི་རྟགས། གེགས་བསལ་
བ༑ སྤོག་ཆོག སྦྱིན་སྲེག རླུང་འཁོར་བསྐོར་བ། ནང་སྒྲུབ། གསང་སྒྲུབ། དྲིལ་སྒྲུབ། ལས་ཚོགས་ཏེ་རྣམ་གྲངས་བཅུ་བཞིའི་སྒོ་ནས་གཏན་ལ་འབེབས་པའི་ཚུལ་ཞིབ་པར་བཀའ་བཞི་པ་དཔལ་ལྡན་བཟང་པོས་མཛད་པའི་བསྙེན་སྒྲུབ་ཆེན་པོ་ནོར་
བུ་གསལ་འབར་དང་། ས་སྐྱ་པའི་དབང་གི་རླུང་འཁོར་སོགས་སྦྱར་ཏེ་བརྒྱུད་ལྡན་གྱི་བླ་མའི་ཞལ་ལུང་ལྟར་རྟོགས་པར་བྱ་བ་ཁོ་ནའོ། །འདོད་རྒུའི་དཔལ་སྟེར་ཁྲོ་བོ་ཆེའི། །རྗེས་གནང་དཔག་བསམ་སྙེ་མ་གང་། །གསལ་བར་བཀོད་འདིས་ས་གསུམ་
ན༑ །ཕན་བདེའི་ཆར་ཆེན་འབེབས་གྱུར་ཅིག །ཅེས་པའང་རྗེ་ས་སྐྱ་པ་ཆེན་པོའི་གསུང་རབས་ལ་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཆན་བུའི་སྒོ་ནས་གསལ་བར་མཛད་པའི་དགོངས་དོན་མཁས་མཆོག་ངག་དབང་བརྟན་པའི་རྡོ་རྗེས་
ལེགས་པར་ཕྱེ་བ་གཞིར་བཞག་སྟེ། སྐབས་སུ་བབ་པའི་བསྣོན་འཕྲི་ཅུང་ཟད་བཅས་བྱ་བྲལ་བ་འཇམ་དབྱངས་མཁྱེན་བརྩེའི་དབང་པོས་བཀླགས་པས་གྲུབ་པར་བསྡེབས་པ་སརྦ་དཱ་ཤྲཱི་ཡེ་བྷ་བ་ཏུ།། ༈ །།གསེར་ཆོས་འདོད་པའི་རྒྱལ་པོའི་བརྒྱུད་

༄༅། །འདེབས་སྲིད་ཞིའི་མཆོག་སྩོལ་ཅེས་བྱ་བ་བཞུགས་སོ། །ཁྱབ་བདག་རྡོ་རྗེའི་འཆང་དབང་རྡོ་རྗེ་ཆོས། །བདེ་བ་རྒྱས་བྱེད་ཌཱ་ཀི་ཛི་ཏཱ་རི། །རོལ་པའི་རྡོ་རྗེ་བདེ་གཤེགས་སྲུང་བའི་ཞབས། །རྡོ་རྗེ་གདན་པ་གཉིས་ལ་གསོལ་བ་
འདེབས། །བ་རི་ལོ་ཆེན་འཁོན་སྟོན་བརྩེ་བ་ཆེ། །རྗེ་བཙུན་སྐུ་མཆེད་ས་པཎ་བསོད་ནམས་འབུམ། །གཞོན་ཚུལ་ཚུལ་རྒྱལ་ངག་དབང་བྱང་སེམས་ཞབས། །ཡེ་ཤེས་རྒྱལ་མཚན་རྣམས་ལ་གསོལ་བ་འདེབས། །ངོར་ཆེན་རྡོ་རྗེ་འཆང་དབང་རྒྱལ་ཚབ་
ཆེ༑ །དཀོན་མཆོག་འཕེལ་དང་ལྷ་མཆོག་སངས་རྒྱས་སེང་། །ཐར་རྩེ་པཎ་ཆེན་ནམ་མཁའ་རིན་ཆེན་དང་། །ནམ་མཁའ་དཔལ་བཟང་རྣམས་ལ་གསོལ་བ་འདེབས། །ཤེས་རབ་རྒྱ་མཚོ་སངས་རྒྱས་ཕུན་ཚོགས་ཞབས། །བསྟན་འཛིན་ལྷུན་གྲུབ་ནམ་
མཁའ་བསམ་འགྲུབ་དང་། །ཀུན་དགའ་བློ་གྲོས་ནམ་མཁའ་འཆི་མེད་དཔལ། །རྩ་བའི་བླ་མ་རྣམས་ལ་གསོལ་བ་འདེབས། །མཁའ་འགྲོའི་དབང་ཕྱུག་འདོད་པའི་རྒྱལ་པོ་ཡི། །རབ་འབྱམས་སྔགས་ཀྱི་བསྙེན་སྒྲབ་ལས་སྦྱོར་གྱིས། །སྲིད་ཞིའི་ཕུན་£
ཚོགས་དབང་དུ་འདུ་བ་དང་། །མཆོག་ཐུན་དངོས་གྲུབ་ཐོབ་པར་བྱིན་གྱིས་རློབས། །ཞེས་པའང་བརྟན་གཡོ་སྲིད་ཞི་ཀུན་གྱི་ཁྱབ་བདག་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་ལས་ཚུལ་འདིའི་བཀའ་དྲིན་ཐོབ་པ་མཁྱེན་བརྩེའི་དབང་པོས་གསོལ་བ་
བཏབ་པ་སུ་ཤྲཱི་ཡནྟུ། །སརྦ་དཱ་མངྒལཾ་བྷཱུ་ཡེ་ཏྲ།། །། -

༄༅། །གཉན་ལོ་ཙཱ་བའི་དབང་གི་ལྷ་གསུམ་ལས། པཎྜི་ཏ་འབུམ་ཕྲག་གསུམ་པ་དབང་དུ་བསྡུས་པའི་རྗེ་བཙུན་མ་ཀུ་རུ་ཀུལླེ་དཔལ་མོ་སྙིང་གི་གསེར་ཐག་ཅན་དུ་
གྲགས་པའི་ཆོས་སྐོར་རྣམས་ཚང་བར་བཞུགས་སོ།།་གསེར་ཆོས།
urr,

༄༅། །བླ་མ་དང་ཀུ་རུ་ཀུལླེ་ལ་ཕྱག་འཚལ་ལོ། །པདྨ་ལས་བྱུང་བཅུ་དྲུག་ལོན་ཚུལ་འཆང་། །གཡས་བརྐྱང་གཡོན་བསྐུམ་ཨུཏྤལ་སྐྱབས་སྦྱིན་མཛད། །ཐུགས་རྗེའི་དབང་གིས་སྲིད་
གསུམ་དབང་དུ་སྡུད། །ཕྲིན་ལས་ལྷུན་གྲུབ་སྒྲོལ་མའི་ཞབས་ལ་འདུད། །སྒྲོལ་མའི་མན་ངག་དཔལ་མོ་སྙིང་གི་གསེར་ཐག་ཅན་འདི་ལ་གསུམ། ཇི་ལྟར་བྱུང་བའི་ལོ་རྒྱུས། ཉམས་སུ་བླང་ཚུལ། དེའི་
དགོས་པའོ། །དང་པོ་ནི། བླ་མ་གཉན་ལོ་ཙཱ་བས་རྒྱ་གར་དུ་སྒྲ་ཚད་སོགས་མང་དུ་བསླབས་ནས། བོད་ལ་འབྱོན་ཁར་བསམས་པ། ལོ་ཙཱ་བ་མང་ཡང་ང་ལྟ་བུའི་མཁས་པ་མེད། པཎྜི་ཏ་མང་ཡང་འབུམ་
ཕྲག་གསུམ་པ་ལྟ་བུའི་མཁས་པ་མེད། ངས་རྒྱ་མཚོའི་མཐའི་སྐད་ཀྱང་ཤེས་པས། ངའི་བོགས་འདོན་དུ་འབུམ་ཕྲག་གསུམ་པ་འདི་བོད་ལ་གདན་འདྲེན་དགོས་ཏེ། ཁོང་བགྲེས་པ་དང་། ང་ཡོ་བྱད་ཆུང་བ་

།དང་། རྒྱ་བོད་གཉིས་ལམ་ཐག་རིང་བའི་སྟོབས་ཀྱིས་ནན་ཆེར་ཞུ་འབུལ་དཀའ་བས། ད་སྔགས་ཀྱིས་དབང་དུ་བསྡུས་ལ། ཁོང་བོད་ལ་གདན་དྲང་བར་བྱའོ་སྙམ་ནས། ནུབ་གཅིག་སྒྲོལ་མ་ལ་གསོལ་བ་བཏབ་
པས༑ མནལ་ལམ་དུ་བུད་མེད་གཞོན་ནུ་མ་གཅིག་བྱུང་ནས། རྡོ་རྗེ་གདན་ཀྱི་བྱང་ཕྱོགས་ན་ལྷ་མོ་ཀུ་རུ་ཀུལླེའི་ལྡེར་བཟོའི་འོག་ན། ཀུ་རུ་ཀུལླེའི་སྒྲུབ་ཐབས་ཡོད་པས། དེ་ཐོན་ལ་ཉམས་སུ་ལོངས་གསུངས་ནས། དེ་ལྟར་བྱས་པས་གའུ་ཁ་སྦྱར་ཅིག་
ནས་བུད་མེད་དབང་དུ་སྡུད་པའི་ཐབས་ཤིག་ལས་མ་བྱུང་། པཎྜི་ཏ་དབང་དུ་བསྡུ་དགོས་པ་ལ་འདིས་མི་ཕན་དགོངས་ནས། ཡང་གསོལ་བ་བཏབ་པས། ཡང་རྨི་ལམ་དུ་སྒྲོལ་མའི་ཞལ་ནས། གཏིང་རིང་དུ་བྲུས་དང་། རལ་གཅིག་མའི་ལྡེར་སྐུ་སོ་
L69
ཕག་ལས་བྱས་པའི་ཁྲུ་གང་པ་ཞིག་ཡོད། དེའི་འོག་ན་ཡོང་གི་གསུངས། དེ་བཞིན་དུ་བྱས་པས་དངུལ་གྱི་གའུ་ཁ་སྦྱར་ནང་ནས། དངུལ་གྱིས་བྲིས་པའི་རྒྱལ་པོ་དབང་དུ་བསྡུ་བ་དང་། བཙུན་མོ་དབང་དུ་བསྡུ་ཐབས་བྱུང་བས། འདིས་ཀྱང་མི་ཕན་
སྙམ་གསོལ་བ་བཏབ་པས། ཡང་རྨི་ལམ་དུ་སྒྲོལ་མའི་ཞལ་ནས། “ང་ལ་གསོལ་བ་ཞག་གསུམ་ཐོབ་ལ། གཏིང་རིང་དུ་བྲུས་དང་། ལྷ་མོ་དུད་སོལ་སྲིན་མོ་མཆེ་བ་གཙིགས་པ་འདྲ་བ་ཞིག་ཡོད་ཀྱི། དེ་ལ་མ་འཇིགས་པར་ང་ལ་གསོལ་བ་ཐོབ། ༀ་
བཛྲ་མཎྜལ་མུཾ། སངས་རྒྱས་ཆོས་དབྱིངས་རྣམ་པར་གཤེགས། །བདེ་སྡུག་རྟོག་པ་མི་མངའ་བ། །གང་ཡང་ཁྱེད་ལ་གོས་པ་མེད། །སླར་ཡང་གཟུགས་སྐུས་འགྲོ་དོན་མཛོད། །ཅེས་བརྗོད་ལ། མི་རྐང་གི་ཚལ་པ་དྲི་བཟང་གི་ཆུས་བྱུགས་ལ། ལྷ་

མོའི་ནུ་མ་གཡོན་པའི་སྟེང་ན་ཧྲཱིཿ ཅིག་ཡོད་ཀྱི་དེ་མ་ཆག་པར་བརྐོས་ལ། དེ་ལྷ་མོའི་སྤྱི་བོར་བཅུག་ལ། ཡི་གེའི་ཤུལ་དེར་བརྐོས་ལ་དེ་ནས་ཕྱུང་བ་ལྟར་གྱིས། དེ་ཐོན་པ་དང་། ལྟས་དང་ཆོ་འཕྲུལ་སྣ་ཚོགས་འོང་། དེ་དུས་ང་ལ་གསོལ་བ་ཐོབ། ལྷམ་མགོ་
ཐོག་ཏུ་ཞོག ཞྭ་རྐང་ལ་གྱོན། གོས་མགོ་གཞུག་ལྡོག་ལ། ཕྱིར་ནུར་བྱེད་ཅིང་ངག་ཏུ། ཧྲི་ཧྲི་ཟེར་ཞིང་ཤོག དེ་ལྟར་བྱས་ནས་འཁོར་ལོ་ལུས་ལ་བཅངས་པ་ཙམ་གྱིས་མི་ཐམས་ཅད་དབང་དུ་འདུས་ནས་ཤུལ་དུ་འབྲངས་ཏེ་འོང་། དེ་ཙ་ན་ལྷ་འདྲེའི
བར་ཆད་བྱེད་པ་འོང་བས། པཎྜི་ཏ་ཕྲག་དོག་ཅན་རྣམས་ཀྱིས་ངན་སྔགས་བྱས་གསོད་དུ་འོང་གི་ཟོན་བྱ་དགོས། དེ་ལྟར་གྱིས་གསུངས་ནས། དེ་ཁོ་ན་ལྟར་བྱས་པས་འཐོན་ནོ། །དེ་ནས་བསྙེན་སྒྲུབ་བྱས་པས། ནུབ་ཅིག་རྨི་ལམ་དུ་མེ་ཏོག་ཐམས་ཅད་ཁ་
བོད་ལ་བལྟས་པ་ལ་སོགས་པའི་རྨི་ལྟས་བཟང་པོ་མང་པོ་བྱུང་ནས། ནངས་པར་ཇོ་བོ་འབུམ་ཕྲག་གསུམ་པ་ལ་ལས་སྦྱོར་བྱས་པས། པཎྜི་ཏའི་ཞལ་ནས། ལོ་ཙཱ་བ་མདང་ནུབ་ནམ་ཕྱེད་ནས། ངའི་ཤེས་པ་བཏེག་བོད་ལ་འགྲོ་འདོད། ལམ་ལ་འཇིགས་
པ་ཅི་ཡོད། བོད་ལ་རྒྱལ་ཁྲིམས་ཡོད་དམ། བོད་ལ་འགྲོ་བ་ནངས་པར་ལས་ཀྱང་དེ་རིང་རིངས་པས་འདེང་ངོ་གསུངས་ཏེ། གདན་དྲངས་ནས་བྱོན་པས། མུ་སྟེགས་པའི་པཎྜི་ཏ་ལ་སྔགས་ཀྱི་ཟེར་ཕོག་ནས། ཕྱིར་འབྲེང་གིས་མཉན་པ་ལ། ཕྱིར་ལོག་
བྱས་པས་ལོག་སྐད། དེ་ནས་རྒྱན་གོང་རི་ཕུག་ཏུ་གདན་དྲངས་ནས། ལོ་པཎ་གཞན་ཡང་དཔག་ཏུ་མེད་པ་དབང་དུ་བསྡུས། མི་ནོར་ཟས་གསུམ་འཛོམ་མོ། །དེ་ནས་ཟླ་བ་དྲུག་ནས་ལས་སྦྱོར་བཀྲོལ། པཎྜི་ཏ་ལ་གསེར་མང་པོ་དང་བཅས་རབ་ཏུ་བྱུང་བ་
i

༄༅། །བཅུ་གསུམ་གྱིས་རྒྱ་གར་དུ་ལྷན་གྱིས་བསྐྱལ་སྐད། བླ་མ་གཉན་ལོས་གདམས་པ་འདི་ཕོངས་ཆེས་ནས་ཡུན་རིང་པོར་སློབ་མ་སུ་ལའང་མ་གནང་། ཐུགས་ཀྱི་བསམ་པས། བཀའ་ཆད་དུ་དོགས་ནས། བླ་མ་གནམ་ཁའུ་
པ་མོས་གུས་ཆེ་ཞིང་དམ་ཚིག་དག་པས་གནང་བཞེད་ནས། གསང་འདུས་སྒྲུབ་ཐབས་ཀྱི་དཔེ་གཡར་ཏུ་བཏང་བའི་གསེབ་ཏུ་གདམས་པ་འདི་བཅུག་ནས་བཏང་བས། གདམས་པ་མཐོང་ནས་གསེར་སྲང་གཅིག ཟབ་ཆེན་ཡུག་གཅིག་ཕུལ་ནས་ཡང་
མི་
ཡང་ཞུས་ཀྱང་མ་གནང་། ཡང་ཟབ་ཆེན་ཡུག་གཅིག་དང་། གཡུ་ཆེན་པོ་གཞག་འཁོར་ཅན་གསེར་སྲང་སུམ་ཅུ་རི་བ་ཞིག་ཕུལ་ནས་ཞུས་པས། རྗེས་གནང་གདམས་པ་དང་བཅས་པ་གནང་ནས། ཆིག་བརྒྱུད་མིན་པ་མི་སྤེལ་བར་གདམས་སོ། །
གཉན་ལོ་ཁོང་རང་གི་དཔེ་དེ་ལྷ་ཁང་གི་ཁྲོ་བོའི་ལྡེར་བཟོའི་ཞབས་གཡོན་པའི་འོག་ཏུ་སྦས་གསུངས་སོ། །གནམ་ཁའུ་པ་ལ་བླ་མ་ས་ཆེན་གྱིས་གསེར་སྲང་གསུམ།. . ན་བཟའ་ཕྲུགས་གཅིག རྟ་རྒོད་མ་དཀར་མོ་ཞིག་ཕུལ་ནས་ཞུས། ས་ཆེན་གྱིས་རྗེ་669
བཙུན་སྐུ་མཆེད་ལ་གནང་། གཞན་ལ་མ་གནང་། ཡི་དམ་སྒྲོལ་མ་ལ་བྱས་ན་འགྲུབ་སླ་བར་འདུག་གསུངས་སོ། །གཉིས་པ་ཉམས་སུ་ལེན་ཚུལ་ལ། ་བསྙེན་པ་སྲོག་གི་འཁོར་ལོ། ལོངས་སྤྱོད་རྫས་ཀྱི་འཁོར་ལོ། དབང་སྡུད་ཡིད་བཞིན་གྱི་འཁོར་
ལོའོ། །དང་པོ་ལ་བསྙེན་སྒྲུབ་ལས་སྦྱོར་གསུམ། དང་པོ་ནི། སྒྲོལ་མའི་བསྙེན་པ་བྱའོ། །སྒྲུབ་པ་ཀུ་རུ་ཀུལླེ་ལ་བྱ། དེའང་ཡེ་ཤེས་པ་ནི་ལམ་དུ་འགྲོ། བར་ཆད་ཉུང་། རྟགས་ཚན་ཆེ། ཁྱད་པར་དབང་གི་ལས་ལ་སྒྲོལ་མ་ཤིས་ཏེ། རྡོ་རྗེ་གུར་

ལས༑ སྒྲོལ་མས་འཇིག་རྟེན་དབང་དུ་བྱེད། །འཇམ་དཔལ་དབྱངས་ཀྱིས་བློ་ངན་སེལ། །ཅེས་གསུངས་སོ། །དེའང་བསྙེན་པ་ལས་གསུམ། དང་པོ་སྔོན་འགྲོ་ལ། དབེན་པའི་གནས་སུ་རྫས་བསགས་པ་ནི། བསྒྲུབ་བྱའི་རྐང་རྗེས་ཀྱི་ས་
དང་༑ གཅིན་ཤུལ་གྱི་ས་གཙང་མ་མེ་ལོང་གིས་བླངས་ནས། ལིངྒ་ཁྲུ་གང་པ་བྱ། དེའི་སྙིང་གར་སྤྲ་ཚིལ་ལམ་ཤོག་གུ་ལ་ལིངྒ་སོར་བཞི་པ་བྱ་སྟེ། རྐང་ལག་བཞི་བགྲད་པ། ཡན་ལག་བཞི་ལྕགས་སྒྲོག་གིས་བཅིངས་པ།སྙིང་གར་ལྕགས་ཀྱུས་
ཕུག་པ་ཕུར་པ་ལ་བརྟོད་དེ། དཔྲལ་བར་རུས། སྙིང་གར་མིང་། འདོམས་སུ་ཚ། བརླ་ལ་བླ་དྭགས། ཡན་ལག་བཞིའི་མགོ་ལ་ཛཿ ཁ་ནང་དུ་བསྟན་པ་བྲི། སྙིང་མདོག་དམར་པོར་བྱུག དེ་ལིངྒ་ཁྲུ་གང་པའི་སྙིང་གར་ཕྱོགས་མ་ལོག་པར་གཞུག་
གོ ༑རང་གི་མདུན་དུ་ཡང་མཎྜལ་ཟླུམ་པོ་ཁྲུ་གང་པ་བྱས་ལ། རེ་ཁཱ་དམར་པོ་གསུམ་རིམ་དུ་བཅད་ལ། དེའི་དབུས་སུ་བསྒྲབ་བྱའི་གཟུགས་ཆ་ལུགས་དང་བསྟུན་པ། ཡན་ལག་བཞི་དང་སྐྲ་ཕུར་པ་ལ་བཏགས་པ་ཞིག་བྱའོ། །མཎྜལ་གྱི་ལིངྒའི་ཁར་ཁྲུ་
གང་པ་དེ་བཞག་གོ །གཉིས་ཀ་ལིངྒ་རང་ལ་བསྟན་པར་བྱའོ། །དེར་ལིངྒ་གསུམ་སྦགས་སུ་བྱས་ལ། དེ་ལ་གང་དམིགས་པ་དེའི་ཚེ་དང་། སྲོག་དང་། དབང་ཐང་དང་། བཀྲག་དང་། གཟི་བརྗིད་ཐམས་ཅད་བཅུག་ལ་ལིངྒ་ལ་བསྟིམ་མོ། །དེར་
བླ་མ་རང་གི་སྲུང་མ་ལ་ལས་བསྒྲུབ་པའི་གསོལ་བ་གདབ། གཏོར་མ་ཅི་འབྱོར་བ་བཤམས་ལ་དབུལ་ལོ། །དེ་ནས་རང་སྟན་བདེ་བ་ལ་འདུག་ལ་སྐྱབས་འགྲོ་སེམས་བསྐྱེད་ལ་སོགས་པ་བྱ། གཉིས་པ་དངོས་གཞི་ལ། ལྷ་བསྒོམ་པ་སྔགས་བཟླ་

༄༅། །བ། སྟོང་ཉིད་ཀྱི་ངང་དུ་བཞག་པ་དང་གསུམ། དང་པོ་ནི་སྭ་བྷཱ་ཝས་སྟོང་པར་བསྒོམ་པའི་ངང་ལས། པཾ་ལས་པདྨ་འདབ་མ་བརྒྱད་པ་སྔོ་ལྗང་། དེའི་སྟེང་དུ་ཨ་ལས་ཟླ་བ། དེའི་སྟེང་ཏཱཾ་ལྗང་གུ་ལས་འོད་འཕྲོས། དོན་
གཉིས་བྱས། ཚུར་འདུས་ཏཱཾ་ལ་ཐིམ་པས། ཨུཏྤ་ལ་ཏཱཾ་གྱིས་མཚན་པ་ཞིག་ཏུ་གྱུར། དེ་ལས་རང་རྗེ་བཙུན་མ་སྐུ་མདོག་ལྗང་གུ་ཞབས་གཡས་བརྐྱང་གཡོན་བསྐུམ་པ། ཕྱག་གཡས་སྐྱབས་སྦྱིན། གཡོན་ཨུཏྤ་ལ་འཛིན་པ། ལང་ཚོ་བཅུ་དྲུག་མ་ལྟ་
བུར་བསམས་པའི་ཐུགས་ཀ་ནས་འོད་འཕྲོས་པས་རང་འདྲའི་ཡེ་ཤེས་པ་སྤྱན་དྲངས་ཏེ་རང་ལ་བསྟིམ། རང་གི་ཐུགས་ཀར་པད་ཟླའི་སྟེང་དུ་ཏཱཾ་ལ་ཡི་གེ་བཅུ་པས་བསྐོར་བར་བསམ་མོ། །གཉིས་པ་བཟླས་པ་ནི། ལུས་ལྷའི་སྐུའི་ངང་ནས། ཨོཾ་ཏཱ་རེ་ཏུཏྟཱ་
རེ་ཏུ་རེ་སྭཱ་ཧཱ། ཞེས་རབ་ཟླ་བ་གསུམ། འབྲིང་གཉིས། ཐ་མ་ཡང་ཟླ་བ་གཅིག་ཏུ་བརྩོན་པར་བྱའོ། །རྟགས་ནི་རབ་ཀྱིས་དངོས་སུ། འབྲིང་ཉམས་སྣང་། ཐ་མ་ཡང་རྨི་ལམ་དུ་མ་བྱུང་གི་བར་བྱའོ། །དེ་ནས་སྒྲུབ་པ་བྱས་པས་ཆོག་པར་གསུངས་
སོ༑ །གསུམ་པ་སྟོང་ཉིད་ལ་བཞག་པ་ནི། དེ་ཐམས་ཅད་རང་བཞིན་གྱིས་རྣམ་པར་དག་པའི་ངང་དུ་གློད་ལ་བཞག་གོ །རྗེས་བསྔོ་བ་དང་སྨོན་ལམ་གྱིས་ཟིན་པར་བྱའོ། །གཉིས་པ་སྒྲུབ་པ་ནི། སྦྱོར་དངོས་རྗེས་གསུམ་ལས། དང་པོ་ནི། བསྙེན་པའི་,རྫས་
བསགས་པ་དང་བཅའ་གཞི་རྣམས་བསྙེན་པའི་སྐབས་སུ་མ་བྱས་ན་འདིའི་སྐབས་སུ་གནས་དབེན་པར་རྫས་དང་བཅའ་གཞི་སྔར་བཞིན་བྱ། སྐབས་དང་འདྲ། གཉིས་པ་དངོས་གཞི་ནི། པདྨ་དང་ཟླ་བའི་སྟེང་དུ་ཧྲཱིཿ དམར་པོ་ལས་འོད་འཕྲོས་དོན་གཉིས་བྱས། ཚུར་འདུས་ཧྲཱིཿ ལ་ཐིམ་པས་

སྐད་ཅིག་གིས་ཀུ་རུ་ཀུལླེ་སྐུ་མདོག་དམར་མོ་ཞལ་གཅིག་ཕྱག་བཞི་མ། གཡས་དང་པོ་མདའ། གཡོན་དང་པོ་གཞུ། གཡས་འོག་མ་ལྕགས་ཀྱུ། གཡོན་འོག་མ་ཨུཏྤ་ལའི་ཡུ་བ་བཟུང་བ། ལང་ཚོ་བཅུ་དྲུག་ལོན་པ་ལྟ་བུ་འཕྲོ་བ་ཀུན་གྱི་ཡིད་འཕྲོག་
ཅིང་དབང་དུ་སྡུད་པ་ཞིག་བསམ། དེའི་ཐུགས་ཀར་ཡང་དེ་འདྲ་བ་ཞིག་བསམ། དེའི་ཐུགས་ཀར་པདྨ་དང་ཟླ་བའི་སྟེང་དུ་ཧྲཱིཿ དམར་པོ་ལ་སྔགས་འོག་ནས་འབྱུང་བས་བསྐོར་བའི། སྔགས་འབྲུ་རེ་ལ་ཡང་འོད་ཟེར་ལྕགས་ཀྱུ་ལྟ་བུས་བསྐོར་བ་ལ་
JB2
དམིགས་ཏེ། ཨོཾ་ཀུ་རུ་ཀུལླེ་ཧྲཱི སྭཱ་ཧཱ་ཆེ་གེ་མོ་ཨཱ་ཀརྵ་ཡ་ཛཿ ཞེས་པ་ཉིན་མཚན་དུ་བཟླས་པས་སྙིང་གའི་སྔགས་ལས་འོད་ཟེར་ལྕགས་ཀྱུ་ལྟ་བུ་འཕྲོས་ཤིང་། བསྒྲུབ་བྱའི་སྙིང་ལ་ཕོག་པས་ཕ་རོལ་གྱི་སེམས་དེ་ཡི་གེ་ཨ་རུ་སོང་བར་བསམ། དེ་ལ་
ཕོག་པས། དེའི་ཡིད་བདག་ཁོ་ན་ལ་འཇུག་ཅིང་། ཨ་དེ་ལས་འོད་ཟེར་སྦྲའི་ཆོན་ཐག་ལྟ་བུ་བདག་གི་སྙིང་གར་ཞུགས་ནས་བསྒྲུབ་བྱའི་ཨ་དེ་བཀྲག་དང་གཟི་མདངས་ཇེ་ཆུང་ལ་སོང་སྟེ་བདག་གི་སེམས་དང་འདྲེས་པར་བསམ། བདག་གིས་འགྲོ་བ་
ཐམས་ཅད་དབང་དུ་བསྡུས་ཏེ། མདངས་དང་གཟི་བརྗིད་ཕུན་སུམ་ཚོགས་པ་འཇིག་རྟེན་གྱི་ཁམས་ཐམས་ཅད་ཟིལ་གྱིས་མནན་པར་བསམས་ལ་མ་ཡེངས་པར་རིག་པ་ཧུར་ལ་བསླངས་ལ་སྔགས་བཟླ། རྟགས་ནི་ཁྱེའུའམ་བུ་མོ་གཞོན་ནུ་མས་ཕྲེང་
བའམ། མེ་ཏོག་གམ། དར་གྱི་བ་དན་ནམ། མགུལ་རྒྱན་དང་། སྙན་ཆ་དང་། ཕྱག་གདུབ་སོགས་བྱིན་པ་རྨི་བ་དང་། དངོས་དང་ཉམས་སྣང་སོགས་སུ་འབྱུང་ངོ་། །དེ་ནི་དབང་དུ་འདུ་བའི་རྟགས་སོ། །དེ་མིག་མི་ལྟ་བར་ཁྲོས་ནས་འདུག་

༄། །ན།སྒྲོལ་མའི་བསྙེན་པ་ཅུང་མ་འཁྱོལ་བའི་རྟགས་ཡིན། ངོ་སོ་ཞན་ནེ་བྱས་འདུག་ན། ཀུ་རུ་ཀུལླེའི་བསྙེན་པ་ཡུན་ཐུང་བ་ཡིན། ཕ་རོལ་པོ་རྒས་འཁོགས་རིད་ནས་འདུག་ན་དམིགས་པ་གཟིར་དྲགས་པ་ཡིན། ཁོའི་སྲོག་
ལ་གཟན་པས། དམིགས་པ་ཀློད་ལ་ཐུན་མཚམས་སུ་བྱམས་སྙིང་རྗེ་བསྒོམ། དབང་སྡུད་མཐུ་རུ་མ་སོང་བར་བྱས་ལ་ལྷ་ཞི་བ་བསྒོམ། སྨོན་ལམ་རྒྱ་ཆེན་པོ་གདབ། ཕྱག་རྒྱ་ཆེན་པོའི་ངང་ལ་ལྷན་ནེ་གཞག རྗེས་བསྔོ་བ་དང་སྨོན་ལམ་བྱ། གསུམ་པ་
ལས་ལ་སྦྱར་བ་ལ། དབང་དུ་བསྡུ་བ་དང་། བསྒྲལ་བ་དང་། ལས་གཞོལ་བ་དང་གསུམ། དང་པོ་ལ། དབང་དུ་བསྡུ་བ། འདུས་པའི་རྟགས། བྱ་བ་གྲུབ་ནས་འགྲོལ་བའོ། །དང་པོ་ལ་གསུམ་ལས། མི་དབང་དུ་བསྡུ་བ། མི་མ་ཡིན་དབང་དུ་
བསྡུ་བ། ནོར་དབང་དུ་བསྡུ་བའོ། །དང་པོ་ལ་གསུམ་ལས། དགེ་བའི་བཤེས་གཉེན་དབང་དུ་བསྡུ་བ། ཕྲིན་ལས་བསྒྲུབ་པའི་ཕྱིར་ཡ་རབས་དབང་དུ་བསྡུ་བ། ཕྱག་རྒྱའི་ཕྱིར་བུད་མེད་དབང་དུ་བསྡུ་བའོ། །གཉིས་པ་མི་མ་ཡིན་དབང་དུ་བསྡུ་བ་
ནི༑ ལྷ་དང་མིའམ་ཅིའི་བུ་མོ་ལ་སོགས་པའོ། །དེ་རྣམས་གང་དབང་དུ་སྡུད་ཀྱང་རང་ཉིད་ཀུ་རུ་ཀུལླེར་བསྒོམ། བསྙེན་པའི་སྔགས་དང་སྒྲུབ་པའི་སྔགས་སྦྲེལ་ལ། ཆེ་གེ་མོ་ཨཱ་ཀཪྵ་ཡ་ཛཿ ཞེས་ཤམ་བུར་བཏགས་ལ། ལིངྒ་ཕོའི་ལིངྒ་ལངས་ནས་ཐལ་མོ་
སྦྱར་བ། མོའི་ཅོག་པུར་ཐལ་སྦྱར་བྱས་པའོ། ཆུ་ཐུན་གྱིས་བྲབ། གཞན་བཅའ་གཞི་རྣམས་བསྙེན་སྒྲུབ་སྐབས་དང་འདྲ། དམིགས་པ་སྒྲུབ་པའི་སྐབས་དང་འདྲ། གཉིས་པ་དབང་དུ་འདུ་བའི་རྟགས་ནི། དེ་ལྟར་ཐུན་བཞིར་བསྒྲུབས་པས། ཅི་བསྒོ་བ་ཉན་ཅིང་

དབང་དུ་འགྱུར་རོ། །རྨི་ལམ་དུའང་བུ་མོ་གཞོན་ནུས་རྒྱན་ཆའི་བྱེ་བྲག་བདག་ལ་སྟེར་བ་དང་། བསྒྲུབ་བྱ་རང་ལ་གུས་པས་འདུད་པ་དང་། སྐྱེ་བོའི་ཚོགས་དག་བདག་ལ་གུས་པས་ཕྱག་བྱེད་པ་ལ་སོགས་པ་འོང་ངོ་། །དེས་མ་གྲུབ་ན་སྒྲུབ་པ་ལན་ཅིག་
བསྐྱར་ལ་བསྒྲུབ་བོ། །དེས་མི་འགྲུབ་མི་སྲིད་དོ། །གསུམ་པ་བྱ་བ་གྲུབ་ནས་འགྲོལ་བ་ནི། ལིངྒའི་མཚན་མ་རང་གི་དྲི་ཆུས་བཀྲུས་ཏེ། བཅའ་གཞི་རྣམས་གཤེགས་ནས་ལིངྒའི་ནང་གི་འཁོར་ལོ་ཕྱུང་ལ། དེའི་ཤུལ་དུ་བསྙེན་སྒྲུབ་ཀྱི་སྔགས་ལ་ཨཱ་ཀརྵ་ཡ་
ཛཿཞེས་པས་བཞག་ལ། ཆེ་གེ་མོ་བཅིངས་པ་ལས་གྲོལ་བར་གྱུར་ཅིག ཅེས་ཤམ་བུར་བྲིས་པ་བཅུག་སྟེ། ལིངྒ་དེ་སྲེ་མོང་གི་ཚང་དུ་སྦས་ནས་སྔགས་དེ་ཉིད་བཟླས་ན་གྲོལ་བར་འགྱུར་རོ། །གཉིས་པ་བསྒྲལ་བ་ནི། མཎྜལ་གྲུ་གསུམ་གྱི་སྟེང་དུ་ལིངྒའི་སྙིང་
གའི་འཁོར་ལོ་ལ་སྔགས་ཀྱི་ཤམ་བུར་ཆེ་གེ་མོ་མཱ་ར་ཡ་ཕཊ། ཅེས་བྲིས་ལ་གཞུག དགུག་གཞུག་ཡང་ཡང་བྱས་ལ་སྔགས་ཀྱང་དེ་བཞིན་དུ་བཟླས་ཤིང་ཡུངས་ཀར་སོགས་དྲག་པོའི་ཐུན་གྱིས་བྲབ། སེམས་ཅན་བསད་པ་སོགས་ཀྱི་རྨིས་ལྟས་བྱུང་
ན༑ མཎྜལ་དེ་ཉིད་ཀྱི་སྟེང་ན་འདུག་པའི་ཤིང་གི་མེ་ལ་ལིངྒ་དེ་བསྲེགས་གོ །ཡང་ན་སྒྲབ་པ་ཚར་ནས་ལིངྒ་བརྡུངས་ལ་བསྒྲབ་བྱའི་ཕྱོགས་ལུ་དོར་བའམ། ལུས་ལ་ཐེབས་པར་གདབ་བོ། །ཤིན་ཏུ་ཟབ་པས་གསང་བར་བྱའོ། །གྲུབ་གྲུབ་པ་ཡི་ལས་ཅན་
ཡིན། །རབ་ཏུ་གསང་ལ་སྤྱད་པར་བྱའོ། །བྱིན་རླབས་ཤིན་ཏུ་ཆེ་བར་གདའ། །གསུམ་པ་ལས་གཞོལ་བ་ནི། དེ་ལྟར་མན་ངག་གི་གནད་དང་ལྡན་པས་གང་བཅོལ་ཡང་ཉན་ཏེ། ལས་དེ་འགྲུབ་པར་འགྱུར་རོ། །གཉིས་པ་ལོངས་སྤྱོད་རྫས་ཀྱི་འཁོར་ལོ་

༄༅། །ལ། སྦྱོར་དངོས་རྗེས་གསུམ་ལས། དང་པོ་ནི། དབེན་པའི་གནས་སུ་མཚམས་བཅད་ལ། གྲུབ་ན་པདྨ་འདབ་བརྒྱད་དང་བཅས་པའི་གཞལ་ཡས་ཁང་བཞེངས། མ་གྲུབ་ན་འདབ་བརྒྱད་རང་ལ་བརྟེན་པས་ཆོག དེའི་
དབུས་སུ་ནས་བྲེ་དྲུག་ལས་མི་ཉུང་བར་སྤུངས་ལ། བུམ་པ་མཚན་ལྡན་བུམ་རྫས་ཀྱིས་བཞག་མགུལ་ཆིངས་ཁ་རྒྱན་དང་བཅས་པ་བཞག ་རྟེན་དགྲམ། མཆོད་པ་བཟང་པོ་བཤམ། ལོགས་ལ་སོགས་པ་བརྒྱན། རྡོ་རྗེ་ལ་གཟུངས་ཐག་བཏགས་ལ་བུམ་
པའི་སྟེང་དུ་བཞག དེ་ནས་རང་སྟན་བདེ་བ་ལ་འདུག སྐྱབས་འགྲོ་སེམས་བསྐྱེད་སྔོན་དུ་གཏོང་། གཉིས་པ་དངོས་གཞི་ནི་རང་ཀུ་རུ་ཀུལླེར་བསྒོམ། བཟླས་པ་བྱ། བུམ་པའི་ནང་དུ་དབུས་སུ་བླ་མ་བརྒྱུད་པ་དང་བཅས་པ་མུ་ཏིག་བསྟར་ལ་བརྒྱས་པ་
འདྲ་བར་བརྩེགས་པར་བསམ། ཤར་དུ་གང་བ་བཟང་པོ་དཀར་པོ་རིན་པོ་ཆེས་མཚན་པའི་བུམ་པ་བསྣམས་པ། ལྷོར་ཚོགས་བདག་སེར་པོ་རིན་པོ་ཆེ་དང་རིན་པོ་ཆེས་མཚན་པའི་གསེར་གྱི་གའུ་བསྣམས་པ། ནུབ་ཏུ་རྣམ་སྲས་དམར་པོ་རིན་པོ་ཆེ་དང་རིན་
པོ་ཆེས་མཚན་པའི་ལྗོན་ཤིང་བསྣམས་པ། བྱང་དུ་ཛམྦྷ་ལ་ནག་པོ་རིན་པོ་ཆེ་དང་རིན་པོ་ཆེས་མཚན་པའི་ནེའུ་ལེ་བསྣམས་པ། མེ་མཚམས་སུ་སྒྲོལ་མ་རིན་པོ་ཆེ་དང་ཨུཏྤལ་བསྣམས་པ། སྲིན་པོར་ཀུ་རུ་ཀུལླེ་དམར་མོ་ཨུཏྤ་ལ་དང་། ལྕགས་ཀྱུ་རིན་པོ་
ཆེས་མཚན་པ་བསྣམས་པ། རླུང་དུ་ནོར་རྒྱུན་མ་སེར་མོ་རིན་པོ་ཆེ་དང་རིན་པོ་ཆེའི་ཕྲེང་བ་བསྣམས་པ། དབང་ལྡན་དུ་གདུགས་དཀར་མོ་རིན་པོ་ཆེ་དང་དེས་མཚན་པའི་པདྨ་བསྣམས་པ་བསྒོམ། དེ་ནས་བྲེ་མོའི་གཏམ་བཅད་ལ་གསོལ་བ་འདེབས་པ་

དང་༑ སྙིང་པོ་བགྲང་བ་གང་མོས་སུ་བྱ། ཐུན་མཚམས་སུ་ཆུ་སྦྱིན་དང་སྦྱིན་སྲེག་དང་གཏོར་མ་དང་། ནངས་ནུབ་ཚོགས་འཁོར་གཞུང་བཞིན་བསྐོར་ལ་དགོས་འདོད་འབྱུང་བར་གསོལ་བ་གདབ། འདོད་ཡོན་ལ་མ་ཆགས་¸འབྱམས་ཀྱང་ཟེར་པར་བྱའོ།
དགེ་བ་བསྔོ། སྨོན་ལམ་གདབ། རིན་པོ་ཆེའི་གཏེར་རྙེད་པ་དང་། རྟོགས་པ་བཟང་པོ་རྒྱུད་ལ་སྐྱེས་པ་དང་། ནམ་མཁའ་མཛོད་ལ་མངའ་བརྙེས་པ་ལ་སོགས་པ་རྨི་ན་ཕྱི་ནང་གསང་གསུམ་གྱི་རྟགས་སུ་ཤེས་པར་བྱའོ། །དེ་ནས་དཀྱིལ་འཁོར་
གཤེགས། ལྷ་རང་ལ་བསྡུ། བུམ་རྫས་ལོངས་སྤྱད། མཆོད་པ་བསྡུས་ལ་སྤྱོད་ལམ་ཅི་བདེ་བར་བྱའོ། །འདིའི་སྒོར་ཞུགས་པ་ལ་དངོས་གྲུབ་སྣ་རེ་མ་ཐོབ་པ་མེད་གསུངས་སོ། །ལས་རྒྱ་ལ་བརྟེན་པས་རིག་མ་མཚན་ལྡན་དགུག་པ་ནི། བསྙེན་སྒྲུབ་
ལས་གསུམ་ལས། དང་པོ་ནི། སྒྲོལ་མའི་ཡི་གེ་བཅུ་པ་འབུམ་ཕྲག་གསུམ་བསྐྱལ། གཉིས་པ་སྒྲུབ་པ་ནི། བསྒྲུབ་བྱའི་རྐང་རྗེས་ཀྱི་ས་དང་། བག་ཕྱེ། བ་དམར་སེར་གྱི་ལྕི་བ་དང་གསུམ་བསྲེས་ལ་ཞིབ་པར་བརྡུངས་ཏེ། ཁྱི་མོ་ནག་མོའི་ཆུས་སྦྲུས་
ཏེ་འཇིམ་པ་བྱ། དེ་ལ་བསྒྲུབ་བྱའི་གཟུགས་ཁྲུ་གང་པ་བྱས་ཏེ། རྐང་པ་བརྐྱང་བ་ལག་པ་གཉིས་ཀྱིས་མཚནམ་ཕན་ཚུན་བསྒྲད་པའི་ཚུལ་དུ་བྱས་པའོ། །དེའི་ལུས་ལ་ཚོན་དམར་པོ་བྱུག དེ་ནས་བུད་མེད་ཟླ་མཚན་འཛག་པའི་དུས་སུ་སྤྱད་པའི་ཐིག་ལེ་དཀར་
དམར་འདྲེས་པ་རྙེད་ན་རབ། དེ་མེད་ན་རང་ཆགས་པའི་ཕོ་མཚན་དྲི་ཆུས་བཀྲུས་པའི་ཆུ་ལ་སྣག་ཚ་བྱས་ཏེ། ཤོག་བུའམ་གྲོ་ག་ལ་སྔགས་འདི་བྲིའོ། །ཆེ་གེ་མོའི་ཡིད་སྒྱུར། སེམས་ཕྲོགས། སྙིང་སྒུལ། ཨཱ་ཀརྵ་ཡ་ཛཿ ཞེས་བྲིས་ལ་སྙིང་གར་

༄༅། ། གཞུག ཨོྃ་མི་ཁ་ཕྱེ། གྲྭ་ག་ཡེ་ལ། མི་ཁ་ཕྲོག་ཡིད་ཁུབ། བློ་སྒྱུར་སྙིང་སྒྱུར་ཟེར་བའང་འདུག་སྙིང་གི་དཀྱིལ་དུ་བྷྱོཿ ཞེས་པ་བྲིས་ལ་མཚན་མའི་ནང་དུ་མགོ་གཞུག་བཟློག་ལ་གཞུག དེ་རང་གི་མདུན་དུ་དོང་གྲུ་
གསུམ་གྱི་ནང་དུ་གན་རྐྱལ་དུ་བཞག རང་ཀུ་རུ་ཀུལླེར་བསྒོམས་ལ། མཚན་མའི་སྔགས་ཀྱི་ཞབས་སུ། ཆེ་གེ་མོ་ཨཱ་ཀརྵ་ཡ་ཛཿ ཞེས་བཟླའོ། །གསུམ་པ་ལས་སྦྱོར་ནི། སེང་ལྡེང་གི་ཕོ་མཚན་སོར་བཞི་པ་ནང་སྦུབས་ཅན་ལ་ཟ་འོག་གི་རླིག་པ་བྱས་
ལ༑ དེའི་ནང་དུ་ཁྱི་གཞོང་འབྲེལ་དུས་ཀྱི་མཇུག་མའི་སྤུ་དང་། བྱིའུ་ནས་ཟན་ཀྱི་མཚན་མའི་ཐད་ཀྱི་སྤུ་རྣམས་བཅུག་སྟེ། སྔར་ཀྱི་དེ་ཤོག་བུ་ལ་བྲིས་ལ་ཤོག་དྲིལ་བྱས་ལ་དེའི་སྦུབས་སུ་གཞུག་དེ་ནས་ཚེས་བཅུ་དྲུག་ནས་ཉི་ཤུ་ལྔའི་བར་དུ་བསྒྲབ་པར་
བྱའོ། །ཉི་ཤུ་དྲུག་གི་ནམ་ཕྱེད་ན་བསྒྲུབ་བྱ་དེ་ཆགས་པའི་སྐད་ཙེ་རེ་འོང་སྟེ། དེ་ནས་ཞག་གསུམ་གཟུགས་དེ་ཉི་གྲིབ་མཚམས་སུ་བཞག་ལ་སྔགས་དེ་བཟླ་ཞིང་། ཕོ་མཚན་དེ་མོ་མཚན་ལ་རེག་རེག་བྱས་པས། རང་དབང་མེད་པར་ཁུག་པར་ངེས་པ་
ཡིན༑ གཟུགས་བརྙན་དེ་ཕྱེ་མར་བརྡུངས་ནས་བསྒྲུབ་བྱའི་ལུས་ལ་བསྐུས་ན་འབྲལ་བ་མེད་པར་འགྱུར་རོ། །དགྲོལ་བར་འདོད་ན་ཕོ་མོའི་མཚན་མཞེས་པའང་སྣང་དང་། མཚན་དེ་རང་གི་དྲི་ཆུས་བཀྲུའོ། །གསོད་པར་འདོད་ན་ཕུར་བུ་ལ་བཏགས་ཏེ་མནན་ལ་
བཞག་གོ །དབང་སྡུད་ཡིད་བཞིན་གྱི་འཁོར་ལོས་མཚན་ལྡན་དགུག་པའོ། །གསུམ་པ་དེ་དག་བསྟན་པའི་དགོས་པ་ནི། སྐྱེ་བོ་གང་དབང་བསྟན་པ་དང་ཆོས་སྒྲུབ་པའི་གང་ཟག་ལ་མ་དད་པ་ལྟ་བ་ཕྱིན་ཅི་ལོག་ཏུ་གྱུར་པ་རྣམས་དད་པར་བསྒྱུར་

ཞིང་༑ ཡང་དག་པའི་ལྟ་བ་ལ་གཟུང་བ་དང་། ཆོས་བྱེད་པ་རྣམས་ཀྱི་མཐུན་རྐྱེན་བསྒྲུབ་པའི་ཕྱིར་རོ། །ཤིན་ཏུ་གསང་བར་བྱའོ། །གཉན་ལོའི་ཨུ་པ་དེ་ཤ བླ་མ་ས་སྐྱ་པ་ཆེན་པོའི་གདམས་པ་ཐུན་མོང་མ་ཡིན་པ་ས་མཱཔྟ་མི་ཐི།། །།འདིའི་ལུང་བླང
བ་ནི། མཎྜལ་དམར་པོ་ཙནྡན་དམར་པོས་བྱུགས་པའི་དབུས། ཆོས་འབྱུང་གྲུ་གསུམ་རྩེ་མོ་རང་ལ་བསྟན་པའི་དབུས་སུ། མེ་ཏོག་དམར་པོ་སྤུངས། མཆོད་གཏོར་དང་ཚོགས་ཀྱི་ཡོ་བྱད་བཤམ། སློབ་དཔོན་སྒྲོལ་མ་ལྗང་གུར་བསྐྱེད་ལ་བཟླས་པ་QEV
བྱ༑ མཎྜལ་གྱི་ཚོམ་བུ་ཀུ་རུ་ཀུལླེ་ཕྱག་བཞི་མ་དམར་མོ་བསྐྱེད། ཡེ་ཤེས་པ་གཞུག རྒྱས་གདབ། དེའི་ཐུགས་ཀར་ལྷ་མོ་ཚོན་གང་པའི་ཐུགས་ཀར་ཧྲཱིཿ བཅས་པའི་སེམས་དཔའ་སུམ་བརྩེགས་བསྒོམ། སྔགས་ཅི་འགྲུབ་བཟླ། མཆོད་བསྟོད་དང་
གཏོར་མ་དབུལ། གསོལ་བ་གདབ། སློབ་མས་ཕྱག་དང་མཎྜལ་ཕུལ། སྐྱབས་འགྲོ་སེམས་བསྐྱེད་དབོག གུར་གྱི་རྒྱུན་བཤགས་ལན་གསུམ་བྱ། རྗེ་བཙུན་རྗེས་ཆགས་རྣལ་འབྱོར་མ། །ཐུགས་རྗེའི་བདག་ཉིད་འགྲོ་བ་སྐྱོབ། །རིགས་བྱེད་མ་ཡི་བྱིན་
རླབས་མཆོག །བདག་ལ་ཉེ་བར་སྩལ་དུ་གསོལ། །ཞེས་གསོལ་བ་གདབ་བོ། །དངོས་གཞི་ནི། སློབ་མ་སྒྲོལ་མར་བསྐྱེད་ལ། མདུན་བསྐྱེད་ཀྱི་ལྷ་སྤྲོས་ནས་བསྟིམས་པས་ཀུ་རུ་ཀུལླེར་གསལ་གདབ། ཡེ་ཤེས་པ་བཅུག་ནས་དྲིལ་བུའི་སྒྲ་དང་བཅས་
པས༑ ཡི་གེ་བཅུ་པ་དང་ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ་ཞེས་སོ། ཀུ་རུ་ཀུལླེ་པྲ་ཝེ་ཤ་ཡ་ཧཱུཾ་ཝ་ཤཾ་ཀ་རུ་ཧོ༔ ཞེས་པས་དབབ་ཅིང་བརྟན་པར་བྱའོ། །ཏིཥྛ་བཛྲས་བརྟན་པར་བྱ། དེ་ནས་སྔགས་ཀྱི་བཟླས་ལུང་སྦྱིན་ལ་བྱིན་གྱིས་བརླབ། ཡང་སློབ་མ་སེམས་དཔའ་

༄༅། །སུམ་བརྩེགས་སུ་གསལ་བཏབ་ལ་དེའི་སྐུ་གསུང་ཐུགས་ལས་འོད་ཟེར་དམར་པོ་ལྕགས་ཀྱུ་ལྟ་བུ་བསམ་གྱིས་མི་ཁྱབ་པ་འཕྲོས། · ཁམས་གསུམ་གྱི་འགྲོ་བ་རྣམས་ཀྱི་སྙིང་གའི་ནང་ནས་སེམས་ཀྱི་ངོ་བོ་ཨ་དཀར་དམར་དྲངས
ནས་སློབ་མའི་ལུས་ངག་ཡིད་གསུམ་ལ་ཐིམ་པས་འགྲོ་བ་ཀུན་དབང་དུ་གྱུར་ཏེ་དད་པར་བསམ། དྲིལ་བུའི་སྒྲ་དང་། སྔགས་གོང་བཞིན་བཟླ། ཡང་དེ་བཞིན་དུ་སྣོད་ཀྱི་འཇིག་རྟེན་ཡང་བསྡུས་ནས་དྲིལ་བུའི་སྒྲ་བྱ། ཡང་ཕྱོགས་བཅུའི་སངས་རྒྱས་བྱང་
སེམས་ཝ་རྣམས་བསྡུས་ལ་དྲིལ་བུའི་སྒྲ་བྱ། དབང་དུ་བྱ་བའི་བྱིན་རླབས་སོ། །དེ་ནས་སློབ་མ་ལུས་གནད་བྱེད་དུ་བཅུག ལྷར་གསལ་བ་དེ་རིམ་གྱིས་བསྡུས་ནས། ཐུགས་ཀའི་ལྷ་ལ་ཐིམ། དེ་ས་བོན་ལ། དེ་རིམ་གྱིས་གི་གུ་ལ། དེ་ཡང་ནཱ་དའི་རང་བཞིན་
60L
ཅན་ནམ་མཁའ་ལྟར་ཡོངས་སུ་དག་པ་སྤྲོས་བྲལ་གྱི་ངང་ལ་མི་རྟོག་པར་འཇོག་ཏུ་གཞུག དེ་ནི་རྟོག་པའི་བྱིན་རླབས་སོ། །དེ་ནས་ལྷའི་སྐར་སྐད་ཙིག་གིས་ལྡང་དུ་གཞུག་གོ །རྗེས་མཎྜལ་དང་ཡོན་དབུལ། ཕྱག་བྱ། ཚོགས་ལ་རོལ། ལྷ་ལ་མཆོད་.
བསྟོད་བྱས་ཏེ་རང་ལ་བསྡུ། བསྔོ་བ་སྨོན་ལམ་བཀྲ་ཤིས་ཀྱིས་མཇུག་བསྡུའོ། །དཔལ་མོ་སྙིང་གི་གསེར་ཐག་ཅན་གྱི་རྗེས་གནང་ས་མཱབྟ། དཔལ་མོ་སྙིང་གི་གསེར་ཐག་ཅན་འདི་དང་། ལྷ་མོ་ནོར་རྒྱུན་མ་དང་། ལྷ་མོ་ཏི་ནུ་མ་གསུམ་པོ་ནི། གཉན་
ལོའི་ཐུན་མོང་མ་ཡིན་པའི་དབང་གི་ལྷ་གསུམ། གནམ་ཁའུ་པ་ནས། ས་སྐྱ་པ་ཡབ་སྲས་ལ་བརྒྱུད་པའི་གདམས་པ་ཁྱད་པར་ཅན་གཞན་དང་ཐུན་མོང་མ་ཡིན་པ་རྫོགས་སོ། །དགེ་དེས་འདོད་རྒུའི་དཔལ་ལ་སྤྱོད་པར་ཤོག །བརྒྱུད་པ་ནི། རྗེ་བཙུན་མ་

སྒྲོལ་མ། གཉན་ལོ། ཁའུ་པ། ཡབ་སྲས་གསུམ། བླ་ཆེན་ཡར་སྒོམ། རྒྱལ་ཚ་ལུང་མང་པོ། མཁས་པ་ཡོན་ཏན་ཁྲི། མཁན་ཆེན་སེང་གེ་བཟང་པོ། ཡང་རྗེ་བཙུན་པ། ས་པཎ། ཚོགས། ཉན། ་ན་བཟའ་པ། བཀའ། · གུང་རིན་པོ་
ཆེ༑ གཉན་ལོས་གཏེར་དཔེ་དེ་མི་ལ་མ་བྱིན་པར་གཉན་ལྷ་ཁང་གི་སྒོ་དྲུང་དུ། ཁྲོ་བོ་སྨེ་བ་བརྩེགས་ཀྱི་ཞབས་གཡས་ཀྱི་འོག་ཏུ་སྦས་ཏེ། གཏོར་མ་བྱིན་ནས་གཉེར་རོ། །དུས་ཕྱིས་གཏེར་དེའི་ཁ་བྱང་ཤབ་ཀྱི་འབའ་རའི་འགྲམ་དུ་སྦས་ནས་ཡོད་པ་
ལ༑ དབྱིལ་སྟོན་རྡོ་རྗེ་སྟོབས་ཆེན་ཁྲོ་ཆེན་རྒྱལ་གྱིས་རྙེད་དོ། །ཞུས་པས་སྔར་དང་ཁྱད་མི་འདུག་གསུངས། ཁོང་གི་འདི་བསྒྲུབས་པས་རྟགས་ཀྱང་ཐོན། གསེར་གྱི་རྒྱས་འབྲིང་རྣམས་བཞེངས་པ་ལ་ཚེགས་མ་བྱུང་སྐད། དེ་ལ་ཡོལ་ཐོགས་མེད་
དང་༑ ནག་པོ་འཛུམ་མེད། དབྱིལ་སྟོན་དམ་པ་གསུམ་གྱིས་གསེར་སྲང་རེ་ཕུལ་ནས་ཞུས། གཞན་ལ་སྟེར་རེ་མནའ་བསྐྱལ་སྐད། ཡོལ་ཐོགས་མེད་ཀྱིས་མན་ངག་འདི་ཟེར་ཆང་གི་མཆོད་རྟེན་གསུམ་ཡོད་པའི་དབུས་མའི་ནང་དུ་སྦས་ཏེ་བཞག ་ཁ་
བྱང་ཀ་བ་ལིར་བཅུག་པ་མཁན་པོས་གཟིགས་ཏེ། བདག་ལ་ཞུ་གསུངས་པས།·ཁ་བྱང་བཞིན་གཏེར་ནས་ཐོན་ལ་མན་ངག་བཞིན་ཉམས་སུ་ལོང་གསུངས་ནས་གནང་། དེ་བཞིན་དུ་བྱས་ནས་བསྒྲུབས་པས་མི་ནོར་ཟས་གསུམ་ཐམས་ཅད་དབང་དུ་འདུས་
སོ༑ །ཁོང་གིས་བླ་མ་གྲ་ཞིག་པ་ལ་གནང་། དེས་བདག་ལ་གནང་ནས། འདི་སྣོད་མིན་ལ་སྦྱིན་ན་དམ་ཚིག་ཉམས་སོ་གསུངས་ནས་བཀའ་རྒྱས་བཏབ་བོ། །འོན་ཀྱང་འདི་ཉམས་སུ་ལོངས་ལ་འགྲོ་དོན་དུ་གང་འགྲོ་གྱིས་གསུངས་སོ། །མགོན་གཏོར་

༄༅། །སྤྱི་བོར་བཞག་ནས་འདིའི་མན་ངག་ཐམས་ཅད་རྫོགས་པར་གནང་། གོང་མ་རྣམས་འདི་ལ་ཤིན་ཏུ་དམ་པར་མཛད་པས། ཁྱོད་ཀྱིས་འདི་ངོ་དགའ་དང་རྙེད་བཀུར་གྱི་ཆེད་དུ་མ་སྟེར་བར། སྣོད་ལྡན་ཞབས་ཏོག་ཅན་རྣམས་
རྗེས་སུ་འཛིན་པར་གྱིས་གསུངས་སོ། །ལོ་རྒྱུས་སོ།། ༈ །།གཉན་ལོ་ཙཱ་བའི་དབང་གི་ལྷ་གསུམ་ལས་ནོར་རྒྱུན་མ་དམར་མོའི་སྒྲུབ་ཐབས་བཞུགས་སོ། །ན་མོ་བ་སུ་དྷ་རཱ་ཡ། གནས་ཡིད་དང་མཐུན་པར་མཎྜལ་ཁྲུ་གང་ཟླུམ་པོ། བའི་རྣམ་ལྷ་
དང་༑ དྲི་བཟང་པོས་བྱུག དབུས་སུ་ཁྲག་གིས་གྲུ་གསུམ་བྱ། མེ་ཏོག་དམར་པོའི་ཚོམ་བུ་གཅིག་དགོད། གཏོར་མ་དང་མེ་ཏོག་དམར་པོའི་ཚོམ་བུ་ཉེར་གཅིག་མཎྜལ་གྱི་མཐའ་ནས་ཕར་དགོད། དེ་ཐམས་ཅད་ར་ཁྲག་གིས་བསངས་ལ་དགོད། སྐད་
ཅིག་གིས་དབུས་ཀྱི་ཚོམ་བུ་དེ་ལྷ་མོ་སྐུ་མདོག་དམར་མོ་ཉི་མའི་སྟེང་ན་བརྐྱང་བསྐུམ་གྱིས་བཞུགས་པ། གཡས་རིན་པོ་ཆེའི་སྙེ་མ། གཡོན་ཐོད་པ་ཁྲག་གིས་གང་བ། སྐྲ་སེར་པོ་གྱེན་དུ་བསྒྲེང་བ། རིན་པོ་ཆེ་དང་རུས་པས་བརྒྱན་པ། འཛུམ་ཁྲོའི་རྣམ་
པ༑ སྒྲབ་པ་པོ་ལ་དགྱེས་པར་ལྟ་བ། གཞོན་ནུ་ལང་ཚོ་དར་ལ་བབས་པ་བསམས་ལ། མེ་ཏོག་གི་ཚོམ་བུ་རེ་ལ་སྔགས་ཉི་ཤུ་རྩ་རེའ མ་བརྒྱ་རྩ་བརྒྱད་བཟླས་ལ། དབུ་ཐོག་ཏུ་ཕུལ་བར་བསམ། ཚོམ་བུ་ཉེར་གཅིག་པོ་ཐེམ་པ་དང་། ཡང་ར་བསེ་འགྲམ་
གྱི་ཁྲག་གིས་བསངས་ལ་དབུལ། དེ་ལྟར་ཞག་ཉི་ཤུ་རྩ་གཅིག་གི་བར་དུ་བྱའོ། །དེ་ནས་ཡིད་ཀྱིས་གཏོར་མ་དང་མཆོད་པས་མཆོད། གསོལ་བ་གདབ། བློས་བཏང་བའམ་རང་ལ་བསྡུ། མེ་ཏོག་རྙིང་པ་ཚགས་བྱས་ལ། ནམ་དགོས་དུས་སུ་གཏོར་མ་

རེ་བཅས་ལ་དེ་ལ་མེ་ཏོག་རེ་བླུག སྔགས་ཉེར་གཅིག་བཟླས་ལ་གང་དགོས་ཕྱོགས་སུ་གཏོར། མི་སེམས་སྒུལ་ཅིག་བྱ། ཡིད་ལའང་བསམ་མོ༑ །ནུབ་རེ་བཞིན་ལྷ་ལ་དམིགས་ལ་སྔགས་བཟླ། ཉི་ཤུ་རྩ་གཅིག་འཆག་ཏུ་མི་རུང་། རྟག་ཏུ་གྲུབ་ན་རབ་
ཡིན༑ ཨ་ཡ་བྷི་བྷི། བྷུ་ཊི་བྷཊྚ། ཀཱ་མ་རཀྐི་མ། སཱ་མ་པ་ཏི། སརྦ་ཝི་སི་ཏི། ་ཀུ་རུ་ཎེ། རེ་ག་རུ། རྡོ་རྗེ་ཕག་མོའི་ལས་ཚོགས་ཡིན། ཨཱ་ཙརྻའི་ཞལ་ལས་རག་ལས་པ་འགའ་རེ་མཆིས་སོ། །འདིས་ངེས་པར་འོང་བ་ཡིན་གསུངས་སོ། །སྐྱེ་བོ་
ཐམས་ཅད་དགའ། ཁ་ཟས་ལ་སོགས་མོད་པར་བྱེད། །ༀ།། །།ཨཱ་ཙརྻའི་ཞལ་ལས་རག་ལས་པའི་ཞལ་ཤེས་ནི། བསྒྲུབ་བྱ་མངོན་དུ་གྱུར་པའི་ཚེ། སྐད་ཅིག་གིས་དེའི་སྤྱི་བོར་སྔོན་དུ་རྗེ་བཙུན་མ་བསམས་ལ། སྔགས་སྤེལ་ཚིག་དང་བཅས་པ་
བཟླ༑ ཡིད་ཀྱིས་ལྷ་མོ་ལ་འོད་ཟེར་དམར་པོ་ཁྲག་ལྟ་བུ་འཕྲོས་པས། བསྒྲུབ་བྱའི་སྤྱི་གཙུག་ལ་མར་ཐིམ། ་ལུས་ཐམས་ཅད་འོད་ཀྱིས་དམར་ལྕིབ་ལྕིབ་ཁེངས་པས་བདག་ལ་འདུན་ཞིང་རྗེས་སུ་ཆགས་པར་བསམས། དེས་ནི་དོན་འགྲུབ་པར་ཐེ་ཚོམ་མེད་
དོ༑ །ཡང་སྔར་གྱི་མཆོད་པའི་མེ་ཏོག་རྙིང་པའི་ཕྱེ་མ་ཁ་ཟས་ལ་བསྲེས་ལ་མ་ཚོར་བར་སྦྱིན། སྤྱི་གཙུག་ཏུ་ཅུང་ཟད་བླུག སྤེལ་ཚིག་ནི། རེ་ག་རུའི་རྗེས་སུ། ཆེ་གེ་མོ་ཝཱ་ཤཾ་མ་ན་ཡ་ཤྲཱི། ཞེས་བཟླས་པས་འགྲུབ་བོ།།དཔལ་ས་སྐྱ་པའི་གསུང་སྒྲོས་
ལ་ཡི་གེ་གཅིག་གི་མང་ཉུང་མེད། གཉིས་ལས་མང་བར་སྤེལ་ན་དམ་ཚིག་ཉམས་སོ། །མཎྜལ་ར་ཁྲག་གིས་ཆག་ཆག་གདབ། ཆོས་འབྱུང་སྟེང་དུ་ཁྲོ་མོ་དམར་མོ་བསྒོམ། སྦ་བར་བྱའོ། །ས་མ་ཡ་སྠི།། །།ནོར་རྒྱུན་མ་དམར་མོའི་རྗེས་གནང་

༄༅། ། ལ། མཆོད་བཤམ་དཀྱུས་ཀྱི་ཡི་གེ་བཞིན་ལ། འོན་ཀྱང་ཁྱད་པར་མཆོད་པ་ཐམས་ཅད་དམར་པོ་བྱའོ། །དེ་ནས་བླ་མས་བདག་བསྐྱེད་མདུན་བསྐྱེད་སྒྲུབ་མཆོད་ཚར་ནས་སློབ་མས་ཁྲུས་བྱ། ཡོན་དང་མཎྜལ་དབུལ། གང་
དྲིན་དང་ཀུན་མཁྱེན་ཡེ་ཤེས་ཀྱི་གསོལ་གདབ་ཤློ་ཀ་རེ། གུར་ནས་གསུངས་པའི་རྒྱུན་བཤགས་བྱ། དེ་ནས་བླ་མ་དང་མདུན་བསྐྱེད་ཀྱི་ཐུགས་ཀ་ནས་འོད་འཕྲོས། སློབ་མ་ལ་ཕོག་པས། སྡིག་སྒྲིབ་སྦྱངས། ལུས་འོད་དམར་པོའི་གོང་བུར་གྱུར། དེ་
ཡོངས་སུ་གྱུར་པ་ལས་ནོར་རྒྱུན་མ་མངོན་རྟོགས་བཞིན་བསྐྱེད་ལ། བླ་མ་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་བླ་མ་ཡི་དམ། རྒྱལ་བ་སྲས་བཅས། མཁའ་འགྲོ་ཆོས་སྐྱོང་ཐམས་ཅད་ནོར་རྒྱུན་མའི་
རྣམ་པར་སྤྱན་དྲངས། སློབ་མ་ལྷ་མོར་གསལ་བ་ལ་བསྟིམ་ཞིང་། ཁྱད་པར་མདུན་བསྐྱེད་ལས་དེ་འདྲ་བའི་སྐུ་དཔག་ཏུ་མེད་པ་ཆད་དེ། སློབ་མ་ལ་ཐིམ་པས་ཀྱང་སློབ་མ་ཆེས་ལྷ་མོར་གསལ་གདབ། ·སྔགས་བརྗོད། རོལ་ཆེན་བྱ། སླར་གསུང་གི་
བཟླས་ལུང་སྦྱིན་པ་ལ་བདུན་བསྐྱེད་ཀྱི་ཐུགས་ཀ་ནས་སྔགས་ཕྲེང་བྱུང་། སློབ་མའི་ཁ་ནས་ཞུགས་སྙིང་གར་འཁོར་བར་བསམ་ཞིང་སྔགས་ཀྱི་རྗེས་ཟློས་ལན་གསུམ་དང་། བཅོམ་ལྡན་བདག་ལ་སྩལ་ལགས་དང་། །བཅོམ་ལྡན་འདི་ལ་བྱིན་གྱིས་
རློབས༑ །གཉིས་བརྗོད་ཅིང་སྤྱི་བོར་མེ་ཏོག་བཞག དེ་ལྟར་སྐུ་བསྒོམ་པའི་རྗེས་གནང་དང་། སྔགས་བཟླས་པའི་རྗེས་གནང་གཉིས་མཛད། ཐུགས་ཀྱི་རྗེས་གནང་སོགས་མི་མཛད། རྗེས་ཀྱི་བྱ་བ་སྤྱི་དང་འདྲའོ། །འདིའི་སྔགས་ལ་ཨ་ན་ལ་བི་ཤུདྡྷེ་

ཤུདྡྷ། ཀ་མ་ར་གི་མ་སྭ་ན་པ་ཏི་སརྠཱ་བི་སི་ཏི། ར་ཎེ་རེ་ཁ་རུ། ·མི་སེམས་སྒུལ་ཅིག་ཅེས་པའང་སྣང་ངོ་།། ༈ །།གཉན་ལོ་རྩཱ་བའི་དབང་གི་ལྷ་གསུམ་ལས་ལྷ་མོ་ཏི་ནུ་མའི་ཆོས་སྐོར་བཞུགས་སོ། །དད་པའི་ལྷ་ལ་ཕྱག་འཚལ་ལོ། །བདག་ཉིད་
སྐུ་མདོག་དམར་མོ་ཞལ་གཅིག་ཕྱག་གཉིས་མ། གཡས་གྲི་གུག གཡོན་ཐོད་པ་ཁྲག་གིས་བཀང་བ་ཐུགས་ཀར་འཛིན་པ། ཞབས་གཡོན་པདྨ་དང་ཟླ་བའི་སྟེང་ན་བརྐྱང་བ། གཡས་བསྐུམས་ནས་གཡོན་པའི་བརླ་ལ་བྲང་ངའི་མཚམས་བཙུགས་
པ༑ སྐྱིལ་ཀྲུང་གི་གར་གྱིས་བཞུགས་པ། སྤྱན་གསུམ་མ། ཁྲོ་མོའི་རྣམ་པ་རུས་པའི་རྒྱན་གྱིས་བརྒྱན་པ། དེའི་ལྟེ་བར་ཟླ་བའི་སྟེང་དུ་ཧྲཱིཿ དམར་པོ་བསྒོམ། ཡེ་ཤེས་པ་དགུག་པ་ལ་སོགས་པ་མི་དགོས། དེ་ནས་རང་ཁ་ནུབ་ཏུ་བལྟ་བས་མེ་ལོང་ལ་
སིནྡྷ་ར་བཙགས་ལ། དེ་ལ་པདྨ་འདབ་བཞི་ལྟེ་བ་དང་ལྔ་ལ་ཤར་དུ་ས། ལྷོ་རུ་ཧི། ནུབ་ཏུ་ཀ བྱང་དུ་ལ། དབུས་སུ་ཧྲཱིཿ བྲི། འབྱོར་ན་མཆོད་པ་ལྔ་བཤམ། མ་འབྱོར་ན་མེ་ཏོག་དམར་པོ་དང་ཆང་བཤམ། ཡིག་འབྲུ་ལྔ་པོ་བྲིས་པ་བཞིན་བསམས་
ལ་ཡིད་ཀྱིས་བྲིས་པ་ལ་བསྟིམ། དེ་ལ་སྔགས་བརྗོད་ཅིང་མེ་ཏོག་དམར་པོ་དང་ཆང་གིས་མཆོད། དེ་ནས་ལག་པ་གཡོན་པའི་སྲིན་ལག་ལ་ཕྲེང་བ་བཀལ་ལ། ས་ཧི་ཀ་ལ་ཧྲཱིཿ ཞེས་བཟླས་པས་ལྟེ་བའི་ཧྲཱིཿ ལས་སྔགས་ཐོལ་ཐོལ་བྱུང་བར་བསམ་
ཞིང་༑ བསྙེན་པ་ལ་འབུམ་ཕྲག་བཅུ་གཉིས་ཀྱིས་འགྲུབ་ནའང་འབུམ་ཕྲག་ཉི་ཤུ་གསུངས། དེ་ནི་བསྙེན་པའོ། །སྒྲུབ་པའི་དུས་སུ་གཞན་རྣམས་བསྙེན་པ་དང་འདྲ། ལྟེ་བའི་ཧྲཱིཿ འི་འོད་ཀྱིས་བསྒྲུབ་བྱ་མདུན་དུ་བཀུག་ལ་མགོ་བདག་ལ་བསྟན། འགྱེལ་

༄༅། །འདུག་པར་བསམ། དེ་ནས་ལྟེ་བའི་ཧྲཱིཿ ལས་འོད་ཟེར་འཕྲོས་བསྒྲུབ་བྱ་དེ་དམར་ལམ་ལམ་སོང་། མྱོས་ནས་བདག་ལ་སེམས་ཆགས་པར་བསམ། ཐུན་འཇོག་པའི་དུས་སུ་བསྒྲུབ་བྱ་དེ་བདག་གི་ལྟེ་བའི་ཧྲཱིཿལ་བསྡུ།དེ་
ལྟ་བུ་ཞག་བདུན་ལ་སོགས་པས་འགྲུབ་པར་འགྱུར་རོ། །བསྒྲུབ་བྱའི་བསོད་ནམས་ཀྱི་བྱེ་བྲག་ཡོད་པས། བག་ཙམ་འགོར་ཡང་སྲིད། དེ་ལྟ་བུའི་བསྙེན་པ་འཁྱོལ་ནས་ཕྱིས་བསྙེན་པ་གསོ་ཞིང་། ལས་སྦྱོར་བྱས་པས་འགྲུབ་སྐད། ལོངས་སྤྱོད་འདུ་བར་
འདོད་ན། རྟ་གླང་པོ་གསེར་དངུལ་གོས་དར་ཟས་ནོར་ལ་སོགས་པ་འོད་ཀྱིས་བཀུག་ནས་ལྟེ་བའི་ཧྲཱིཿ ལ་ཐིམ་པར་བསམ། འདིའི་ལུང་འབོགས་པའི་གདམས་ངག་ཞལ་ལས་ཤེས་སོ། །བླ་མ་གཉན་ལོའི་གདམས་པ། གནམ་ཁའུ་པ་ནས། ས་སྐྱ་པ་
SILŁ
ཡབ་སྲས་ལ་བརྒྱུད་པའི་གདམས་པ་ཐུན་མོང་མ་ཡིན་པའོ། །།སྒྲི།། །།ལུང་བླང་བ་ནི་མཎྜལ་འདབ་བརྒྱད་དམར་པོ། ཐོད་པ་བདུད་རྩིས་བཀང་བ། མེ་ལོང་ལ་སིནྡྷ་རའི་ཡི་གེ་ལྔ་བྲིས་པ་དང་། དྲིལ་བུ་རྣམས་བརྩེགས་ཏེ་ལྷར་བསྐྱེད། རང་དང་.
སློབ་མའང་ལྷར་བསྐྱེད། ཐོད་པའི་བདུད་རྩི་སློབ་མའི་ཁར་སྦྱིན། དཔྲལ་བར་ཐིག་ལེ་བྱ། ལྷ་མོའི་རཀྟར་མོས་ནས་སྔགས་དང་། ཨོཾ་བརྗོད་པ་སྐུའི་དང་། སིནྡྷུ་རའི་ཡི་གེ་བླངས་ཏེ་མགྲིན་པར་རེག་ལ་ལྷ་མོའི་ཡི་གེ་དེ་ཐིམ་པར་སྔགས་དང་། ཨཱཿ
བརྗོད་པས་གསུང་གི་དང་། དྲིལ་བུ་འཁྲོལ་བས་ཁམས་གསུམ་སེམས་ཅན་སྙིང་གར་བསྟིམ། ཡང་ཁྲོ་བས་ལྷ་མོ་ཡང་བསྟིམ། སྔགས་དང་ཧཱུཾ་བརྗོད་པས་ཐུགསྀ་ཀྱི་དང་། སློབ་དཔོན་དང་སིནྡྷུ་རའི་ལྷ་མོའི་ཞལ་ནས་སྔགས་ཉིས་སྦྲགས་སློབ་མའི་ལྟེ་

བར་བསྟིམས་ལ། རྗེས་ཟློས་བྱེད་དུ་གཞུག་པ་བཟླས་པའི་རྗེས་ཟློས་དང་བཞི་སྦྱིན་ནོ། །ཐོག་མར་མཎྜལ་དབུལ་བ་དང་། སེམས་བསྐྱེད་དང་སློབ་དཔོན་གྱིས་ལྷ་མོའི་རྗེས་གནང་སྩལ་དུ་གསོལ། ཞེས་གསོལ་བ་གདབ། མཇུག་ཡོན་དབུལ། དཔལ་
ལྷ་མོ་ཏི་ནུ་ཞེས་བྱ་བ་ལྷ་མོ་ཨུ་མའི་ནང་ཚན་ཡིན། བསྙེན་པ་འབུམ་ཕྲག་ཉི་ཤུ་དགོས། ་འདི་ངེས་པར་འགྲུབ་པའི་མན་ངག་ཡིན། དཔལ་ས་སྐྱར་ཡར་སྒོམ་གྱིས་ཞུས་ནས་བྲིས་པའོ། ་།རྗེས་དཔལ་ལྡན་ཏི་ནུའི་གནང་གི་ཕྱག་ལེན་ལ། མཎྜལ་འདབ་བརྒྱད་
དམར་པོའི་སྟེང་དུ། མཉྫི་ལ་ཐོད་པ་ཆང་གིས་བཀང་བ་བདུད་རྩི་རིལ་བུ་བཏབ་པ་དང་། དེའི་ཁར་མེ་ལོང་ལས་སིནྡྷུ་ར་བཙགས་པས་པདྨ་འདབ་བཞི་བྲིས་པའི་དབུས་སུ་ཧྲཱིཿ ཤར་དུ་ས། ལྷོར་ཧི། ནུབ་ཏུ་ཀ བྱང་དུ་ལ། མགོ་ཕྱིར་བལྟ་གསེར་གྱི་
ཐུར་མས་བྲི། དེའི་ཁར་དྲིལ་བུ་བཞག མཐར་གཏོར་མ་གཅིག་དང་མཆོད་པ་ལྔ་བཤམ། སློབ་དཔོན་ལྷ་མོར་བསྐྱིད། ་བདུད་རྩི་བྱིན་རླབས་བྱ། བཟླས་པ་ཅི་འགྲུབ་བྱས་ལ། མདུན་གྱི་བདུད་རྩི་སིནྡྷ་ར་དྲིལ་བུ་རྣམས་ལྷ་མོར་བསྐྱེད། མཆོད་པ་དང་
བདུད་རྩི་དབུལ། བསྟོད་པ་བྱ། གཏོར་མ་བསྔོ། སློབ་མས་ཁྲུས་དང་མཎྜལ་སྔོན་དུ་སོང་བས། གང་གི་དྲིན་གྱིས་བློ་ཀ་གསུམ་དང་། རྒྱུན་བཤགས་ལན་གསུམ་བྱ། དཔལ་ལྡན་བླ་མ་དམ་པས་བདག་ལ་དཔལ་ལྡན་ལྷ་མོ་ཏི་ནུ་མའི་རྗེས་སུ་གནང་བ་སྩལ་དུ་གསོལ་ཞེས་ལན་གསུམ་
གྱིས་གསོལ་བ་གདབ། དངོས་གཞི་ལ་སྐུ་གསུང་ཐུགས་ཀྱི་རྗེས་སུ་གནང་བ། སྔགས་ཀྱི་རྗེས་སུ་གནང་བ་དང་བཞིའོ། །དང་པོ་ནི། སློབ་མ་ལྷ་མོར་བསྐྱེད། མདུན་གྱི་མཛའི་སྟེང་གི་ཐོད་པའི་བདུད་རྩི་སློབ་དཔོན་གྱི་གཡོན་པའི་མཐེབ་སྲིན་གྱིས་བླང་། སློབ་མའི་དཔྲལ་བར་ཐིག་ལེ་བྱ་ཞིང་ཧུབ་

།གསུམ་འཐུང་དུ་གཞུག མདུན་བསྐྱེད་ཀྱི་ལྷ་མོའི་བྷ་ག་ནས་རཀྟ་བྱང་སེམས་དམར་པོ་བྱུང་བ་འཐུངས་སློབ་མའི་ཁར་ཞུགས་ལུས་གང༌། ལྷ་མོ་ལས་ལྷ་མོ་བྱུང་སློབ་མའི་ལུས་ལ་ཐིམ་པས་ཁམས་གསུམ་དབང་དུ་བྱས་པར་༄༅།
བསམ༑ སྔགས་ས་ཧི་ཀ་ལ་དྷཱིཿ༔ དང་ༀ་ཞེས་བརྗོད་ནས་དཔྲལ་བར་བདུད་རྩིའི་ཐིག་ལེ་བྱ། བྱིན་རླབས་སྐུའི་རྗེས་ལུ་གནང་བའོ། །སིནྡྷུ་རའི་ཡིག་འབྲུ་རྣམས་གཡོན་གྱི་སྲིན་ལག་གིས་བླང་དེ་སློབ་མའི་མགྲིན་པར་རེག་པས། ལྷ་མོའི་ལྟེ་བའི་ཡི་གེ་རྣམས་མགྲིན་པར་ཐིམ་པར་
བསམ་པས་ཁམས་གསུམ་དབང་དུ་བྱས། སྔགས་དང་ཨཱཿ བརྗོད་པས་གསུང་གི་རྗེས་གནང་ངོ༌། མཎྜལ་གྱི་དྲིལ་བུ་དེ་ཉིད། དཀྲོལ་བས་ཁམས་གསུམ་གྱི་འགྲོ་བ་ཀུན་ཆགས་པས་མྱོས་ཏེ་འོད་དམར་དུ་ཞུ་ནས་སློབ་མའི་ལུས་ལ་ཐིམ། ཡང་དྲིལ་བུ་དེ་སློབ་མའི་སྙིང་གར་འཁྲོལ་
བས༑ དེའི་ཐུགས་ཀ་ནས་ལྷ་མོ་བྱུང་བ་འོད་དུ་ཞུ་ནས་སློབ་མའི་སྙིང་གར་ཐིམ་པར་བསམ། སྔགས་དང་ས་ཧི་ཀ་ལ་ཧྲཱིཿ  ྃ་ཞེས་བརྗོད་དྲིལ་བུ་སློབ་མ་ལ་བྱིན་ནས་དྲིལ་བུ་འཁྲོལ། བ་ཐུགས་ཀྱི་རྗེས་སུ་གནང་བའོ། །སློབ་དཔོན་དང་མདུན་བསྐྱེད་ཀྱི་ལྷ་མོའི་ལྟེ་བའི་སྔགས་ཕྲེང་ལས་སྔགས་
བྱུང་བ་ཁ་ནས་འཐོན་སློབ་མའི་ཁར་ཞུགས། སློབ་དཔོན་དང་མདུན་གྱི་ལྷ་མོའི་ཞལ་ནས་བྱུང་བ་ཉིས་སྦྲགས་སུ་སོང་བ། ལྟེ་བའི་ཡིག་འབྲུ་སོ་སོ་ལ་ཐིམ་པས་བྱིན་གྱིས་བརླབས་པར་བསམས་ལ་ལན་གསུམ་བཟླའོ། ས་ཧི་ཀ་ལ་ཧྲཱིཿ༔ ཞེས་ལན་བདུན་རྗེས་ཟློས་བྱེད་དུ་གཞུག ·སློབ་མ་ལ་
མེ་ཏོག་འཐོར་ཞིང་། བཅོམ་ལྡན་བདག་ལ་སོགས་དང་། མེ་ཏོག་སློབ་དཔོན་གྱིས་སློབ་མའི་མགོ་བོར་འཐོར་ཞིང་། བཅོམ་ལྡན་འདི་ལ་སོགས་པས། མགོ་བོར་མེ་ཏོག་བཞག གཙོ་བོས་ཇི་ལྟར་སོགས། དེང་ནས་བརྩམས་ཏེ་བདག་བྲན་སོགས་བརྗོད། ཚོགས་ལ་

རོལ༑ མཎྜལ། མཆོད་བསྟོད། དངོས་གྲུབ་བླང་། རྗེས་བསྡུའོ། །དབང་གི་ལྷ་མོ་ཏི་ཆུ་མའི་རྗེས་གནང་ངོ་། ཤུ་བྷ་མསྟུ་སརྦ་ཛ་ག་ཏཱཾ།། ༈ །།གཉན་ལོ་ཙཱ་བའི་དབང་གི་ལྷ་གསུམ་གྱི་རྗེས་གནང་བཀླག་ཆོག་གསལ་བའི་སྒྲོན་མེ་བཞུགས། སྐྱེ་རྒུའི་
སྐྱབས་གཅིག་ཨཱརྻ་ཏཱ་ར་མ། །དམར་མོ་བརྒྱད་གཉིས་ལང་ཚོའི་མཚར་སྡུག་སྐུ། །སྣོད་བཅུད་མ་ལུས་བདག་གིར་དབང་མཛད་པའི། །ཕྲིན་ལས་རྒྱ་མཚོའི་རླབས་ཕྲེང་གཡོ་དེར་འདུད། །ཨེ་མ་ཕན་དང་བདེ་བའི་བཅུད། །དཔལ་མོ་དཔྱོད་ལྡན་སྙིང་གི
ནི༑ ས་ཡི་ཟླ་བའི་ཐག་ཅན་གྱི། །སྒྲབ་ཐབས་རྗེས་གནང་བྲི་བར་བྱ། །དེ་ལ་འདིར་གངས་ཅན་བསྟན་པའི་མངའ་བདག་རྗེ་བཙུན་ས་སྐྲ་པ་ཡབ་སྲས་རྣམས་ལ་རྣལ་འབྱོར་བླ་མེད་དང་རྗེས་སུ་འབྲེལ་བའི་གདམས་པ་རྒྱ་མཚོ་ལྟ་བུ་ཞིག་བཀའ་བབས་པའི་
8IL
ནང་ཚན། གཉན་ལོ་ཙཱ་བའི་དབང་གི་ལྷ་གསུམ་ལས་རྗེ་བཙུན་མ་ཀུ་རུ་ཀུལླེ་དཔལ་མོ་གསེར་གྱི་སྙིང་ཐིག་ཅན་གྱི་རྗེས་གནང་གི་ཕྱག་བཞེས་ལ། ་ཡིད་དང་མཐུན་པའི་གནས་སུ་མཎྜལ་གྱི་གཞི་ལ་ཙནྡན་དམར་པོས་བྱུགས་པར་རྡུལ་ཚོན་དམར་པོས་ཆོས་
འབྱུང་གྲུ་གསུམ་རྩེ་མོ་རང་ལ་བསྟན་པའི་དབུས་སུ་ཚོན་སྤུངས་དམར་པོ། དེའི་སྟེང་ན་མཉྫིའི་ཁར་གཏོར་མ་ཟླ་གམ་སུམ་བརྩེགས་ཀྱི་སྟེང་དུ་ནོར་བུ་ལ་པད་འདབ་ཆུང་ངུས་བསྐོར་བ་ལ་སྨག་རྩི་བྱུགས་པ། ཆུ་གཉིས་སྔོན་དུ་འགྲོ་བའི་ཉེར་སྤྱོད་ཀྱང་
བཤམ༑ བསྡུ་ན་མཆོད་གཏོར་དཀྱུས་བཞིན་ལ། གཏོར་མའི་རྒྱབ་ངོས་སུ་ཚོམ་བུ་དམར་པོས་ཀྱང་ཆོག རང་སྟན་བདེ་བ་ལ་འདུག་སྟེ་མཆོད་པ་བྱིན་རླབས་དང་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་རྣམས་སྤྱི་ལྟར་བྱ། སྭ་བྷ་ཝས་སྟོང་

༄༅། །པར་བསྒོམ། སྟོང་པའི་ངང་ལས་པཾ་ལས་པདྨ་དམར་པོ་འདབ་མ་བརྒྱད་པ་སྔོ་ལྗང་། དེའི་སྟེང་དུ་ཨ་ལས་ཟླ་བ། དེའི་སྟེང་དུ་ཏཱཾ་ཡིག་ལྗང་གུ་ལས་འོད་འཕྲོས། དོན་གཉིས་བྱས། ཚུར་འདུས་ཏཱཾ་ལ་ཐིམ་པས་ཨུཏྤ་ལ་ཏཱཾ
གྱིས་མཚན་པ་གཅིག་ཏུ་གྱུར། དེ་ལས་རང་རྗེ་བཙུན་སྒྲོལ་མ་སྐུ་མདོག་ལྗང་གུ་ཞབས་གཡས་བརྐྱང་གཡོན་བསྐམ་པ། ཕྱག་གཡས་ཕྲིན་ལས་པའི་ཡིག་ཆར། ཕྱག་གཡས་པུས་མོའི་སྟེང་དུ་བདུད་རྩི་འཛག་བཞིན་པ་དང་བཅས་པའི་མཆོག་སྦྱིན་ཞེས་འབྱུང་ནའང་། ཡིག་རྙིང་དང་སྒྲུབ་ཐབས་
རིན་འབྱུང་སོགས་མཐུན་པར་སྐྱབས་སྦྱིན་ཞེས་ཁོ་ན་འབྱུང་ངོ་། སྐྱབས་སྦྱིན་དང་གཡོན་ཨུཏྤལ་འཛིན་པ། དར་དང་རིན་པོ་ཆེས་བརྒྱན་པ། ལང་ཚོ་བཅུ་དྲུག་ལོན་པ་ལྟ་བུར་གསལ་བའི་ཐུགས་ཀ་ནས་འོད་འཕྲོས་པས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛཿ ས་
ས་སྤྱན་
དྲངས༑ ཛཿ ཧཱུྃབཾ་ཧོཿ རང་ལ་གཉིས་སུ་མེད་པར་ཐིམ་པར་བསམ། རང་གི་ཐུགས་ཀར་པད་ཟླའི་སྟེང་དུ་ཏཱཾ་ཡིག་ལ་ཡི་གེ་བཅུ་པས་བསྐོར་བ་ལས་འོད་ཟེར་འཕྲོས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྒྱུད་བསྐུལ། བྱིན་
རླབས་ཐམས་ཅད་འོད་ཟེར་གྱི་རྣམ་པར་སྤྱན་དྲངས། ཏཱཾ་ལ་ཐིམ་པས་ལུས་ངག་ཡིད་གསུམ་གྱི་སྡིག་སྒྲིབ་སྦྱངས། སྐུ་གསུང་ཐུགས་ཀྱི་ཡོན་ཏན་རྒྱས་པར་བསམས་ལ་སྔགས་ཕྲེང་ཀློག་པའི་ཚུལ་གྱིས། ༀ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་པ་ཇི་ལྟར་
རིགས་པ་བཟླ། རང་ཉིད་སྒྲོལ་མ་ལྗང་གུར་གསལ་བ་དེ་འོད་དུ་ཞུ། དེ་ཡོངས་སུ་གྱུར་པ་ལས་པདྨ་དང་ཟླ་བའི་སྟེང་དུ་ཧྲཱིཿ དམར་པོ་ལས་འོད་འཕྲོས། དོན་གཉིས་བྱས། ཚུར་འདུས་ཧྲཱིཿ ལ་ཐིམ་པས་སྐད་ཅིག་གིས་ལྷ་མོ་ཀུ་རུ་ཀུལླེ་སྐུ་མདོག་དམར་མོ་

ཞལ་གཅིག་ཕྱག་བཞི་མ། གཡས་དང་པོས་མདའ་དང་། ་གཡོན་དང་པོས་གཞུ་འཛིན་པ་སྦྱར་ནས་སྙན་གྱི་ཐད་དུ་འགེངས་པ།. གཡས་འོག་མས་ལྕགས་ཀྱུ་དང་། གཡོན་འོག་མས་ཨུཏྤ་ལའི་ཡུ་བ་ནས་བཟུང་བ། ཞབས་གཡས་བསྐུམས་པ་གཡོན་
པའི་བརླ་ལ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་རོའི་གདན་ལ་འགྱིང་བ། ཁྲོ་གཉེར་ཅུང་ཟད་སྨིན་ཕྲག་ཏུ་བསྡུས་ཤིང་འཛུམ་པའི་ཉམས་ཅན་སྤྱན་གསུམ་དང་ལྡན་པ། ལང་ཚོ་བཅུ་དྲུག་ལོན་པ་ལྟ་བུ་འགྲོ་བ་ཀུན་གྱི་ཡིད་འཕྲོག་ཅིང་དབང་དུ་
སྡུད་པ། དེའི་ཐུགས་ཀར་ཡང་ཡེ་ཤེས་སེམས་མ་དེ་འདྲ་བ། དེའི་ཐུགས་ཀར་པདྨ་དང་ཟླ་བའི་སྟེང་དུ་ཏིང་ངེ་འཛིན་སེམས་དཔའ་ཡི་གེ་ཧྲཱིཿ དམར་པོ་ལ་སྔགས་ཀྱིས་བསྐོར་བ། ་སྔགས་འབྲུ་རེ་རེ་ལས་འོད་ཟེར་དམར་པོ་ལྕགས་ཀྱུ་ལྟ་བུ་འཕྲོས། སྐྱེ་
འགྲོ་ཐམས་ཅད་ལ་ཕོག་པས་དབང་དུ་འདུས། སླར་འོད་ཟེར་རྣམས་ཚུར་འདུས། སྙིང་གའི་ཧྲཱིཿ ཡིག་སྔགས་ཕྲེང་དང་བཅས་པ་ལ་ཐིམ་པར་བསམས་ལ་དམིགས་པ་རྒྱུན་མི་ཆད་པའི་ངང་ནས། ཨོཾ་ཀུ་རུ་ཀུལླེ་ཧྲཱིཿ སྭཱ་ཧཱ། ཞེས་པ་བརྒྱ་རྩ་ལ་སོགས་པ་
བཟླ༑ དེ་ནས་མདུན་བསྐྱེད་ཀྱི་རྟེན་མཎྜལ་སྟེང་གི་རྡུལ་ཚོན་ཚོམ་བུ་ལ་དམིགས་ཏེ། སྭ་བྷཱ་ཝས་སྟོང་པར་བསྒོམ། སྟོང་པའི་ངང་ལས་པདྨ་དང་ཟླ་བའི་སྟེང་དུ་ཧྲཱིཿ དམར་པོ་ལས་འོད་འཕྲོས་ནས་སྔགས་ཀྱིས་བསྐོར་བ། ཐུགས་ཀའི་ཧྲཱིཿ་ལས་འོད་ཟེར་
འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྗེ་བཙུན་རིག་བྱེད་མའི་རྣམ་པར་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ ཞེས་པས་ཡེ་ཤེས་པ་སྤྱན་དྲངས་ཤིང་དེ་ལ་བསྟིམ། ཨཾ་ཀུ་རུ་ཀུལླེ་ས་པ་རི་ཝཱ་ར་ཨཉྙཾ་ལ་སོགས་པས་ཕྱི་

༄༅། །མཆོད་དང་། ཨོཾ་ཨཱཿ ཧཱུྃ་གིས་ནང་མཆོད་དབུལ། བརྩེ་བས་རྗེས་ཆགས་པདྨ་རཱ་གའི་མདོག །ཞལ་གཅིག་ཕྱག་བཞི་ཞབས་གཉིས་མཛེས་པའི་སྐུ། །མདའ་གཞུ་ཨུཏྤལ་ལྕགས་ཀྱུ་ཞགས་པ་འཛིན། །རྗེ་བཙུན་རིག་བྱེད་
མ་ལ་ཕྱག་འཚལ་ལོ། །ཞེས་པས་བསྟོད། བཅོམ་ལྡན་འདས་མས་བདག་དང་སེམས་ཅན་ཐམས་ཅད་ལ་རབ་འབྱམས་དབང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་འདོད་དོན་གསོལ། གཏོར་མ་ནང་མཆོད་ལ་སོགས་པས་སྦྱངས་ལ། ཨོཾ་
ཨཱཿ ཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་གྱིས་བརླབ། ༀ་ཀུ་རུ་ཀུལླེ་ས་པ་རི་ཝཱ་ར་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི་ཞེས་པ་ལན་གསུམ་པད་ཀོར་སྔོན་དུ་འགྲོ་བའི་རྡོ་རྗེ་ཐལ་མོ་ཁ་ཕྱེ་ལ་མདུན་བསྐྱེད་ལ་དམིགས་ནས་དབུལ། ཕྱི་ནང་གི་མཆོད་བསྟོད་འདོད་
གསོལ་སྔར་བཞིན། མདུན་བསྐྱེད་ལ་དམིགས་ནས་སྔགས་ཀྱི་བཟླས་པ་མང་ཉུང་ཇི་ལྟར་རིགས་པ་བཟླ། དེ་ནས་སློབ་མ་བླ་མེད་ཀྱི་དབང་ཐོབ་པ་བོས་ལ། སེམས་ཅན་ཐམས་ཅད་ཀྱི་དོན་དུ་ནས། གསན་པར་ཞུ་འཚལ་གྱི་བར་འདྲ། གང་གསན་པར་
བྱ་བའི་ཆོས་འདིའི་ལོ་རྒྱུས་ནི། བླ་མ་གཉན་ལོ་ཙཱ་བས་རྒྱ་གར་གྱི་སྒྲ་ཚད་གསང་སྔགས་སོགས་མང་དུ་བསླབས་ནས་བོད་དུ་བྱོན་ཁར་ཐུགས་ཉམས་ལ། ལོ་ཙཱ་བ་མང་ཡང་ང་ལྟ་བུའི་མཁས་པ་མེད། པཎྜི་ཏ་མང་ཡང་འབུམ་ཕྲག་གསུམ་པ་ལྟ་བུའི་
མཁས་པ་མེད། ངའི་བོགས་འདོན་དུ་འབུམ་ཕྲག་གསུམ་པ་འདི་བོད་དུ་གདན་འདྲེན་དགོས་ཏེ། ཁོང་བགྲེས་པ་དང་། ང་ཡོ་བྱད་ཆུང་བ་དང་། རྒྱ་བོད་ལམ་ཐག་རིང་བས་ཞུ་འབུལ་དཀའ། ད་སྔགས་ཀྱིས་དབང་དུ་བསྡུས་ལ་གདན་དྲང་བར་བྱའོ་སྙམ་

ནས་སྒྲོལ་མ་ལ་གསོལ་བ་བཏབ་པས། མནལ་ལམ་དུ་བུ་མོ་གཞོན་ནུ་མ་ཞིག་བྱུང་ནས་རྡོ་རྗེ་གདན་གྱི་བྱང་ཕྱོགས་ན་ལྷ་མོ་ཀུ་རུ་ཀུལླེའི་སྡེར་སྐུའི་འོག་ཏུ་སྒྲུབ་ཐབས་ཡོད་པས་དེ་ཐོན་ལ་ཉམས་སུ་ལོངས་གསུངས། དེ་ལྟར་བྱས་པས་བུད་མེད་དབང་དུ་སྡུད་
པའི་ཐབས་ཤིག་ལས་མ་བྱུང་། ཡང་གསོལ་བ་བཏབ་པས་གཏིང་རིང་དུ་བྲུས་དང་རལ་གཅིག་མའི་སྡེར་སྐུ་ཁྲུ་གང་པ་ཞིག་ཡོད། དེའི་འོག་ན་ཡོང་གི་གསུངས། དེ་བཞིན་བྱས་པས་རྒྱལ་པོ་དང་བཙུན་མོ་དབང་དུ་སྡུད་པའི་ཐབས་ཤིག་བྱུང་། འདིས་
ཀྱང་མི་ཕན་སྙམ་གསོལ་བ་བཏབ་པས། ང་ལ་གསོལ་བ་ཞག་གསུམ་ཐོབ་ལ་གཏིང་རིང་དུ་བྲུས་དང་། སྔར་གྱི་དེ་ཚོའི་འོག་ན་ལྷ་མོ་དུད་སོལ་མའི་སྐུ་འཇིགས་པ་ཅིག་ཡོད་ཀྱི། དེ་ལ་མ་འཇིགས་པར་ང་ལ་གསོལ་བ་འདེབས་ཀྱིན་ལྷ་མོའི་ནུ་མ་གཡོན་
ZZLŁ
པའི་སྟེང་ན་ཡི་གེ་ཧྲཱིཿ ཅིག་ཡོད་ཀྱི། དེ་མ་ཆག་པར་བརྐོས་ལ་དེ་ལྷ་མོའི་སྤྱི་བོར་ཞོག་ལ། དེ་ནས་ཡི་གེའི་ཤུལ་བརྐོས་ལ་དེ་ནས་བྱུང་བ་ལྟར་གྱིས་གསུངས་པ་སོགས་ཀྱི་ལུང་བསྟན། དེ་ཁོ་ན་ལྟར་བྱས་པས་ཐོན་ནོ། དེ་ནས་བསྙེན་སྒྲབ་བྱས་པས་མེ་
ཏོག་ཐམས་ཅད་བོད་ལ་ཁ་བལྟས་པ་སོགས་ཀྱི་རྨི་ལྟས་བཟང་པོ་བྱུང་ནས་པཎྜི་ཏ་ལ་ལས་སྦྱོར་བྱས་པས་པཎྜི་ཏའི་ཞལ་ནས། ལོ་ཙཱ་བ་མདང་ནམ་ཕྱེད་ནས་ངའི་ཤེས་པ་བཏེག་བཏེག་བྱས། ང་བོད་ལ་འགྲོ་འདོད་པས་ལམ་ལ་འཇིགས་པ་ཅི་ཡོད། བོད་ན་
རྒྱལ་ཁྲིམས་ཡོད་དམ། བོད་ལ་འགྲོ་བ་ལ་ནངས་པར་བས་ཀྱང་དེ་རིང་རིངས་པས་འདོང་གསུངས་ཏེ་གདན་དྲངས་ནས་བྱོན་པས་ཉང་སྨད་རྒྱན་གོང་རི་ཕུག་ཏུ་ཕེབས། ལོ་པཎ་གཞན་ཡང་དཔག་ཏུ་མེད་པ་དབང་དུ་འདུས། མི་ནོར་ཟས་གསུམ་

།འཛོམ། ལོ་ཙཱ་བའི་ཐུགས་ཀྱི་རེ་བ་ཁེངས་ཏེ་ཟླ་བ་དྲུག་ནས་ལས་སྦྱོར་བཀྲོལ། པཎྜི་ཏ་ལ་གསེར་མང་པོ་དང་བཅས་རབ་ཏུ་བྱུང་བ་བཅུ་གསུམ་གྱིས་ཕྱགས་ཕྱི་ཞུས། རྒྱ་གར་དུ་བསྐྱལ། པཎྜི་ཏ་ཐུགས་མཉེས། གཉན་ལོ་
ཙཱ་བ་ལ་གནམ་ཁའུ་པས་ཟབ་ཆེན་ཡུག་གཅིག གཡུ་ཆེན་པོ་གསེར་སྲང་སུམ་ཅུ་རི་བ་ཅིག་ཕུལ་ནས་རྗེས་གནང་གདམས་པ་དང་བཅས་པ་ཞུས། གནམ་ཁའུ་པ་ལ་ས་སྐྱ་པ་ཆེན་པོས་གསེར་སྲང་གསུམ། ན་བཟའ་ཆ་ཚང་། རྒོད་མ་དཀར་མོ་གཅིག་
རྣམས་ཕུལ་ནས་ཞུས། དེས་རྗེ་བཙུན་སྐུ་མཆེད་ལ་གནང་། དེ་ནས་བླ་མ་ཀླུ་པ་རྣམས་ལས་རིམ་པར་བརྒྱུད་དེ་ཀླུ་པ་བསོད་ནམས་རྒྱལ་མཆོག་གིས་བྲག་ཐོག་པ། དེས་རྡོ་རྗེ་གདན་པ། དེས་ཀུན་དགའ་རྒྱལ་པོ། དེས་ཚེ་དབང་བཀྲ་ཤིས་པ། དེས་
ྋཚར་ཆེན་ཆོས་ཀྱི་རྒྱལ་པོ། །དེ་ནས་རིམ་བཞིན་བརྒྱུད་དེ་རྗེས་གནང་དང་གདམས་ངག་གི་བཀའ་མ་ནུབ་པར་བཞུགས་པ་ཡིན། དེ་ལྟ་བུའི་རྗེས་གནང་གི་རིམ་པ་འབུལ་བ་ལ་སྔོན་འགྲོ་སློབ་དཔོན་གྱི་བྱ་བ་རྣམས་ད་ཚོད་ནས་གྲུབ་ཟིན། དངོས་གཞི་སློབ་མ་
ལ་བྱ་བའི་ངོ་སྐལ་དུ་གྱུར་པ་ལ། སློབ་དཔོན་རྗེ་བཙུན་མར་གསལ་བ་ལ་རྗེས་གནང་ཞུ་བའི་ཡོན་དུ་མཎྜལ་ཕུལ། མེ་ཏོག་དང་བཅས་པས་ཐལ་མོ་སྦྱར་ཏེ་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། རྗེ་བཙུན་རྗེས་ཆགས་རྣལ་འབྱོར་མ། །
ཐུགས་རྗེའི་བདག་ཉིད་འགྲོ་བ་སྐྱོབ། །རིགས་བྱེད་མ་ཡི་བྱིན་རླབས་མཆོག །བདག་ལ་ཉེ་བར་སྩལ་དུ་གསོལ། །ཞེས་ལན་གསུམ། རྒྱུད་དག་པར་བྱ་བའི་སླད་དུ་མདུན་གྱི་ནམ་མཁར་བླ་མ་དང་གཉིས་སུ་མེད་པའི་རྗེ་བཙུན་རིག་བྱེད་མ་ལ་སངས་རྒྱས་

ཧཱུྃ
དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མའི་ཚོགས་བསམ་གྱིས་མི་ཁྱབ་པས་བསྐོར་བ་མངོན་སུམ་བཞིན་དུ་བཞུགས་པའི་སྤྱན་སྔར་བདག་གཞན་སེམས་ཅན་ཐམས་ཅད་ཀྱི་སྡིག་པ་བཤགས་པ་ལ་སོགས་པ་ཡན་ལག་བདུན་པ་བགྱི་སྙམ་པས་
འདིའི་རྗེས་ཟློས་ལན་གསུམ་མཛོད། དཀོན་མཆོག་གསུམ་ལ་བདག་སྐྱབས་མཆི་སོགས་གུར་ནས་འབྱུང་བའི་རྒྱུན་བཤགས་ལན་གསུམ། རྗེས་གནང་གི་གཞི་དགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་རྗེ་བཙུན་མར་གསལ་བའི་སྐྱ
ལས་འོད་ཟེར་འཕྲོས། ཁྱེད་རང་རྣམས་ཀྱི་ལུས་ལ་ཕོག་པས་སྡིག་སྒྲིབ་སྦྱངས། ལུས་འོད་ཀྱི་གོང་བུར་གྱུར། དེ་ཉིད་ལ་དམིགས་ཏེ་སློབ་དཔོན་གྱིས། ཨོཾ་སྭ་བྷཱ་ཝ་སོགས། ཞེས་བརྗོད་པས་འོད་ཕུང་དེ་ཉིད་ཀྱང་མི་དམིགས་ཏེ་སྟོང་པར་གྱུར། སྟོང་
པའི་ངང་ལས་པཾ་ལས་པདྨ་དམར་པོ་སོགས་ནས་གཅིག་ཏུ་གྱུར། དེ་ལས་ཁྱེད་རང་རྣམས་རྗེ་བཙུན་སྒྲོལ་མ་སོགས་ནས་བཅུ་དྲུག་ལོན་པ་ལྟ་བུར་གསལ་ལམ་སྟེ་གྱུར་པའི་མོས་པ་མཛོད། སླར་ཡང་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་
བསྐྱེད་ཀྱི་ཐུགས་རྒྱུད་བསྐུལ། དེའི་ཐུགས་ཀ་ནས་རྗེ་བཙུན་མ་ཀུ་རུ་ཀུལླེའི་སྐུ་མར་མེ་གཅིག་ལས་གཉིས་མཆེད་ཀྱི་ཚུལ་དུ་སྤྱན་དྲངས། ཁྱེད་རང་རྣམས་ལ་ཐིམ། དེའི་རྐྱེན་གྱིས་ཁྱེད་རང་རྣམས་པདྨ་དང་ཟླ་བའི་སྟེང་དུ་ལྷ་མོ་ཀུ་རུ་ཀུལླེ་སོགས་
ནས༑ སྔགས་ཀྱིས་བསྐོར་བ་དང་བཅས་པ། སློབ་དཔོན་ལ་མོས་གུས་བྱས་པས་ཐུགས་ཀ་ནས་འོད་ཟེར་འཕྲོས། ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་ཐམས་ཅད་རྗེ་བཙུན་མའི་སྐའི་རྣམ་པར་བྱོན། མདུན་

༄༅། །བསྐྱེད་ལས་ཀྱང་དེ་འདྲ་བ་དཔག་ཏུ་མེད་པ་མཆེད། ཁྱེད་རང་རྣམས་ཀྱི་སྐུ་ལ་ཐིམ་པས་བྱིན་གྱི་བརླབས་པའི་མོས་པ་མཛོད། དྲིལ་གསིལ་རོལ་ཆེན་བྱ་ཞིང་། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ།ཀུ་རུ་ཀུལླེ་པྲ་ཝེ ཤ་ཡ་ཧཱུཾ་ཝ་ཤཾ་ཀུ་
རུ་ཧོཿ ལན་གསུམ་གྱིས་ཡེ་ཤེས་པ་དབབ། དེ་བརྟན་པར་བྱ་བའི་སླད་དུ་སྤྱི་བོར་རྡོ་རྗེ་བཞག་ལ་ཏིཥྛ་བཛྲ་ཞེས་བརྗོད་པས་བརྟན་པར་བྱས་པའི་མོས་པ་མཛོད། དེ་ནི་སྐུ་ལྷ་བསྒོམ་པའི་རྗེས་སུ་གནང་བ་ཡིན། ཡང་སློབ་དཔོན་རྗེ་བཙུན་མའི་སྐུ་ཅན་དུ་
གསལ་བ་ལ་གུས་འདུད་གནང་བས། སློབ་དཔོན་ཀྱི་ཐུགས་ཀར་ཧྲཱིཿ ཡིག་གི་མཐའ་སྐོར་དུ་ཡོད་པའི་སྔགས་ཕྲེང་དང་པོ་གཉིས་པ་གསུམ་པ་རྣམས་མཆེད་དེ་ཞལ་ནས་འཐོན། ཁྱེད་རང་རྣམས་རྗེ་བཙུན་མར་གསལ་བའི་ཞལ་ནས་མར་ཞུགས། །སྙིང་
གར་ཟླ་བའི་སྟེང་ན་ཡོད་པའི་ཧྲཱིཿ ཡིག་གི་མཐར་སྔགས་ཕྲེང་དང་པོ་སྔར་མེད་གསར་བྱུང་དུ་འཁོད། གཉིས་པ་དང་གསུམ་པ་དེ་ལ་ཐིམ་པས་ཐུགས་རྒྱུད་བྱིན་གྱིས་བརླབས་པར་མོས་ལ། སྔགས་ཀྱི་རྗེས་ཟློས་བྱེད་དུ་གཞུག ཁྱེད་རང་རྣམས་ཀྱིས་སློབ་
དཔོན་ལ་མེ་ཏོག་འཐོར་ཞིང་འདིའི་རྗེས་ཟློས་མཛོད། བཅོམ་ལྡན་བདག་ལ་སོགས་དང་། སློབ་དཔོན་གྱིས་ཀྱང་མེ་ཏོག་གི་ཕྲེང་བ་དེ་སྔགས་ཀྱི་ཕྲེང་བར་བསྒྱུར་ནས་ཁྱེད་རང་རྣམས་ཀྱི་སྤྱི་བོར་བཞག་པར་མོས་ལ། བཅོམ་ལྡན་འདི་ལ་སོགས་བརྗོད། དེ་
ནི་གསུང་བཟླས་པ་སྔགས་ཀྱི་ལུང་སྦྱིན་པ་ཡིན། ཡང་ཐུགས་འདུན་འདི་བཞིན་དུ་གནང་བར་ཞུ། ཁྱེད་རང་རྣམས་རྗེ་བཙུན་མ་སེམས་དཔའ་སུམ་བརྩེགས་སུ་གསལ་བ་དེའི་གནས་གསུམ་ལས་འོད་ཟེར་དམར་པོ་ལྕགས་ཀྱུ་ལྟ་བུ་བསམ་གྱིས་མི་ཁྱབ་པ་

འཕྲོས། ཁམས་གསུམ་གྱི་འགྲོ་བ་ཐམས་ཅད་ཀྱི་སྙིང་གར་ཕོག་སྙིང་གའི་ནང་ནས་སེམས་ཀྱི་ངོ་བོ་ཨ་དཀར་ལ་དམར་བའི་མདངས་ཆགས་པ་དྲངས་ནས་ཁྱེད་རང་རྣམས་ཀྱི་ལུས་ངག་ཡིད་གསུམ་ལ་ཐིམ་པས་འགྲོ་བ་ཀུན་དབང་དུ་གྱུར་ཏེ་དད་པར་བྱས་
པའི་ཐུགས་མོས་གནང་བར་ཞུ། དྲིལ་བུ་གསིལ་ཤིང་། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཀུ་རུ་ཀུལླེ་པྲ་ཝེ་ཤ་ཡ་ཧཱུྃ་ཝ་ཤཾ་ཀུ་རུ་ཧོཿ ཡང་ཁྱེད་རང་རྣམས་ཀྱི་གནས་གསུམ་ལས་འོད་ཟེར་དམར་པོ་ལྕགས་ཀྱུ་ལྟ་བུ་འཕྲོས། ་སྣོད་ཀྱི་འཇིག་རྟེན་ཐམས་ཅད་ལ་
ཕོག དེ་ཐམས་ཅད་འོད་དམར་པོར་ཞུ་ནས་ཚུར་འདུས། ཁྱེད་རང་རྣམས་ཀྱི་གནས་གསུམ་དུ་ཐིམ་པས་དབང་དུ་འདུས་པའི་ཐུགས་མོས་གནང་བར་ཞུ། དྲིལ་གསིལ་དང་སྔགས་གོང་བཞིན། ཡང་ཁྱེད་རང་རྣམས་ཀྱི་གནས་གསུམ་ལས་འོད་ཟེར་
9cL
དམར་པོ་འཕྲོས། ཕྱོགས་བཅུའི་སངས་རྒྱས་བྱང་སེམས་དཔའ་བོ་རྣལ་འབྱོར་མ་ཐམས་ཅད་ལ་ཕོགས་པས་འོད་དམར་པོར་ཞུ། ཚུར་འདུས་ཁྱེད་རང་རྣམས་ཀྱི་གནས་གསུམ་དུ་ཐིམ་པས་ཐམས་ཅད་དབང་དུ་འདུས་པའི་ཐུགས་མོས་གནང་བར་
ཞུ༑ དྲིལ་གསིལ་དང་སྔགས་གོང་བཞིན། དེ་དག་ནི་ཡོན་ཏན་དང་ཕྲིན་ལས་དབང་དུ་བྱ་བའི་རིམ་པ་ཡིན། སླར་ཡང་ཐུགས་འདུན་འདི་བཞིན་གནང་བར་ཞུ། ཁྱེད་རང་རྣམས་རྗེ་བཙུན་མར་གསལ་བ་དེ་འོད་དུ་ཞུ། ཐུགས་ཀའི་ཡེ་ཤེས་སེམས་མ་ལ་
ཐིམ༑ དེ་འོད་དུ་ཞུ་ཏིང་ངེ་འཛིན་སེམས་དཔའ་ཧྲཱིཿ ལ་ཐིམ། དེ་ཡང་རིམ་གྱིས་ནཱ་དའི་བར་དུ་བསྡུས་པ་ནཱ་དའང་ནམ་མཁའ་ལ་འཇའ་ཡལ་བ་ལྟར་སོང་ནས་སྤྲོས་བྲལ་གྱི་ངང་ལ་མི་རྟོག་པར་ལྷོད་ཀྱིས་འཇོག་པར་ཞུ། དེ་ནི་ཐུགས་རྣམ་པར་མི་རྟོག་པའི་

༄༅། . །བྱིན་རླབས་ཡིན། མི་རྟོག་པ་དེའི་ངང་ནས་ཁྱེད་རང་རྣམས་སྐད་ཅིག་གིས་རྗེ་བཙུན་མའི་སྐུར་ལམ་གྱིས་བསྒོམས་ལ་དེའི་ང་རྒྱལ་དང་མ་བྲལ་བར་ཞུ། རྗེས་གཙོ་བོས་སོགས་སྤྱི་དང་འདྲ། མདུན་བསྐྱེད་ལ་མཆོད་བསྟོད་
འདོད་གསོལ་ནོངས་བཤགས་བྱ། ཛཿཛཿ ཧཱུྃ་བཾ་ཧོཿ མདུན་བསྐྱེད་རང་ལ་གཉིས་སུ་མེད་པར་ཐིམ་པར་བསམ། གནས་གསུམ་བསྲུང་། དགེ་བ་འདི་ཡིས་མྱུར་དུ་བདག་།རིགས་བྱེད་མ་དཔལ་འགྲུབ་གྱུར་ནས། །ཞེས་སོགས་བསྔོ་བ་སྨོན་ལམ་བཀྲ་
ཤིས་ཀྱིས་མཐའ་བརྟེན་པ་སྤྱི་ལྟར་བྱའོ།། ༈ །།རྡོ་རྗེ་འཆང་དབང་རྒྱ་མཚོའི་སྒྲ་དབྱངས་ཀྱི། །གསང་བ་གསུམ་བདག་གཅིག་ཏུ་འཕོས་པ་ལས། །ཡིད་བཞིན་ནོར་བུའི་དཔལ་རྒྱུན་ཟད་མི་ཤེས། །ཡེ་ཤེས་ལྷ་མོས་འགྲོ་འདི་རྟག་ཏུ་སྐྱོངས། །
བཅུ་བདུན་
འདིར་ལྷ་མོ་ནོར་རྒྱུན་མའི་རྗེས་གནང་གི་ཕྱག་ལེན་ལ། གནས་ཡིད་དང་མཐུན་པར་མཎྜལ་གྱི་ཁར་བའི་རྣམ་ལྔའམ་དྲི་ཞིམ་པོས་བྱུགས་པར་ར་ཁྲག་གམ་རྡུལ་ཚོན་དམར་པོས་གྲུ་གསུམ་བྲི། དེའི་དབུས་སུ་ཚོན་སྤུངས་དམར་པོ་གཅིག་དགོད། བསྡུ་ན་
ཚོན་སྤུངས་དམར་པོས་ཆོག མདུན་དུ་གཏོར་མ་གྲུ་བཞི་པའི་སྟེང་དུ་ནོར་བུ་པད་འདབ་བརྒྱད་ཀྱིས་བསྐོར་བ་སྨུག་རྩིས་བྱུགས་པ། ཆུ་གཉིས་སྔོན་འགྲོའི་ཉེར་སྤྱོད་ལྔ་བཤམ། འབྱོར་ན་མཆོད་པ་ཐམས་ཅད་དམར་པོ་བྱ། དེ་ནས་སློབ་དཔོན་གྱིས་མཆོད་
པ་བྱིན་བརླབ། སྐྱབས་སེམས་ཚད་མེད་བཞི་བསྒོམ། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་རཾ་ལས་ཉི་མའི་སྟེང་དུ་རང་ཉིད་སྐད་ཅིག་གིས་ལྷ་མོ་ནོར་རྒྱུན་མ་སྐུ་མདོག་དམར་མོ་ཞབས་གཡས་བརྐྱང་ཞིང་གཡོན་བསྐུམ་པའི་སྐྱིལ་ཀྲུང་ཕྱེད་

པས་བཞུགས་པ། ཕྱག་གཡས་རིན་པོ་ཆེའི་སྙེ་མ་མཐེབ་སྲིན་གྱིས་འཛིན་ཅིང་པུས་མོ་གཡས་པའི་སྟེང་དུ་མཆོག་སྦྱིན་མཛད་པ། གཡོན་ཐོད་པ་ཁྲག་གིས་གང་བ་ཐུགས་ཀར་བསྣམས་པ། སྐྲ་སེར་པོ་གྱེན་དུ་བསྒྲེང་བ། རིན་པོ་ཆེ་དང་རུས་པས་བརྒྱན་
པ༑ ཞལ་འཛུམ་ཁྲོའི་རྣམ་པས་སྒྲུབ་པ་པོ་ལ་དགྱེས་པར་ལྟ་བ། གཞོན་ནུ་ལང་ཚོ་དར་ལ་བབས་པར་བསམ། དེའི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུྃ་སྔོན་པོས་མཚན་པར་བསམ་ལ་གནས་གསུམ་བྱིན་གྱིས་
བརླབ༑ ཐུགས་ཀ་ནས་འོད་འཕྲོས་ཡེ་ཤེས་ཀྱི་ལྷ་མོ་ཨོཾ་བཛྲ་ས་མཱ་ཛཿས་སྤྱན་དྲངས། ཛཿ ཏཱཾ་བཾ་ཧོཿ རང་ལ་གཉིས་སུ་མེད་པར་ཐིམ། ཨོཾ་བ་སུ་དྷ་རི་ཎི་ས་པ་རི་ཝཱ་ར་ཨཎྷཾ་སོགས་ཀྱིས་ཕྱི་མཆོད། ཨོཾ་ཨཱཿ ཧཱུྃ གིས་ནང་མཆོད། རྡོ་རྗེ་དཔག་མེད་རྒྱལ་
8ZL
པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་འཚལ་བསྟོད། །ཅེས་ཤློ་ཀ་གཅིག་གིས་བསྟོད། འདོད་དོན་གསོལ། སྙིང་གར་ཉི་མའི་སྟེང་དུ་བཾ་ཡིག་གི་མཐར་སྔགས་ཀྱི་ཕྲེང་བ་དམར་པོས་
བསྐོར་བ། དེ་ལས་འོད་ཟེར་དམར་པོ་འཕྲོས། མི་ལ་སོགས་པའི་སྐྱེ་འགྲོ་ཐམས་ཅད་ལ་ཕོག་པས་དབང་དུ་འདུས་པར་བསྒོམས་ལ། ཨ་ཡ་བྷི་བྷི། བྷུ་ཊི་བྷུཊྚ། ཀཱ་མ་རཀྐི་མ། སཱ་མ་བ་ཏི་སརྦ་ཝི་སི་ཏི། ཀུ་རུ་ཎི། རེ་ག་ཏུ།.སྔགས་འདི་ལྟར་ཡིག་རྙིང་
རྣམས་དང་། སྒྲུབ་ཐབས་རིན་འབྱུང་སོགས་སུ་མཐུན་པར་འབྱུང་བས་དག་པར་སེམས། ངག་ཆོས་ཀྱི་རྗེས་གནང་གི་དཔེ་དཀྱུས་སུ། ཨྃ་ཡ་བྷི་བྷི། བྷུ་ཌ་ཊི་བྷུ་ཊ་ཊ། ཀ་མ་རཀ་ཀི་མ། སཱ་མ་སཱ་རི། སརྦ་ཝ་སི་ཏེ། ཀ་རུ་ཎེ། རེ་ག་དུ་ཞེས་འབྱུང་ངོ་། ཞེས་པ་ཅི་ནུས་སུ་བཟླ། དབང་གི་ལས་འགྲུབ་པར་གསོལ་བ་

༄༅། །གདབ། དེ་ནས་མདུན་བསྐྱེད་ལ་དམིགས་ཏེ། སྭ་བྷཱ་བས་བསང་སྦྱངས། སྟོང་པའི་ངང་ལས་རཾ་ལས་ཉི་མའི་སྟེང་དུ་ལྷ་མོ་ནོར་རྒྱུན་མ་སྔར་བཞིན། གནས་གསུམ་བྱིན་གྱིས་བརླབ་ཡེ་ཤེས་སེམས་དཔའ་སྤྱན་དྲངས་ནས་
བསྟིམ༑ ཕྱི་ནང་གི་མཆོད་པ་དང་བསྟོད་པ་འདོད་གསོལ་སྔར་བཞིན། གཏོར་མ་ཨོཾ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་གྱིས་བརླབས་ནས།ཨོཾ་བ་སུ་དྷ་རི་ཎི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་དབུལ། ཕྱི་ནང་གི་
མཆོད་པ་བསྟོད་པ་བྱ། འདོད་དོན་གསོལ། མདུན་བསྐྱེད་ལ་དམིགས་ནས་སྔགས་ཉེར་གཅིག་ལ་སོགས་པ་བཟླ། སློབ་མ་བདེ་མཆོག་ལ་སོགས་པ་བླ་མེད་ཀྱི་དབང་ཐོབ་པ་བོས་ལ། འོ་སེམས་ཅན་ཐམས་ཅད་ཀྱི་དོན་དུ་ཞེས་སོགས་སྤྱི་དང་
འདྲ༑ གང་གསན་པར་བྱ་བའི་ཆོས་ནི། གཉན་ལོ་ཙཱ་བའི་ཐུགས་དམ་དབང་གི་ལྷ་གསུམ་གྱི་ནང་ཚན་ནོར་རྒྱུན་མ་དམར་མོའི་རྗེས་སུ་གནང་བའི་སྐབས་ཡིན། འདི་ཉིད་རྒྱུད་སྡེ་གང་དུ་གཏོགས་ན་གོང་མའི་ཡིག་རྙིང་ལས་རྡོ་རྗེ་ཕག་མོའི་ཆོས་སྐོར་གྱི་ཆ་
ལག་ཡིན་པར་གསུངས་པས་བླ་མེད་མ་རྒྱུད་དུ་གཏོགས་པ་ཡིན། དེ་ལ་རྗེས་གནང་གི་སྔོན་དུ་འགྲོ་བ་རྣམས་གྲུབ་ཟིན་པས། དངོས་གཞི་ལ་སློབ་དཔོན་ནོར་རྒྱུན་མ་དམར་མོར་གསལ་བ་ལ་མཎྜལ། ཀུན་མཁྱེན་ཡེ་ཤེས་སོགས་ཀྱིས་གསོལ་གདབ་
དང་༑ རྒྱུན་བཤགས་རྣམས་ཚར་གསུམ་རེ་བྱ། རྗེས་གནང་དངོས་ལ་ལྷ་བསྒོམ་པ་དང༌། སྔགས་བཟླ་བའི་རྗེས་གནང་གཉིས་སུ་ཡོད་པ་ལས། ཐོག་མར་ལྷ་བསྒོམ་པའི་རྗེས་གནང་གི་སླད་དུ་དམིགས་པ་འདི་བཞིན་དུ་མཛོད། སློབ་དཔོན་ལྷ་མོར་

གསལ་བའི་སྐུ་ལས་འོད་ཟེར་འཕྲོས། ཁྱེད་རང་རྣམས་ཀྱི་ལུས་ལ་ཕོག་པ་ནས། སྟོང་པར་གྱུར་པའི་བར་འདྲ། སྟོང་པའི་ངང་ལས་རཾ་ལས་ཉི་མའི་སྟེང་དུ་ཁྱེད་རང་རྣམས་སྐད་ཅིག་གིས་ལྷ་མོ་ནོར་རྒྱུན་མ་སོགས་ནས། ལང་ཚོ་དར་ལ་བབས་པ་ཞེས་
པའི་བར་གྱིས་སློབ་མ་ནོར་རྒྱུན་མར་མངོན་རྟོགས་བཞིན་བསྐྱེད། སློབ་དཔོན་ལ་ལྷ་མོའི་སྐུ་ཅན་དུ་མོས་པ་བྱས་པས། སློབ་དཔོན་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་བླ་མ་ཡི་དམ་སངས་རྒྱས་བྱང་
སེམས་མཁའ་འགྲོ་ཆོས་སྐྱོང་ཐམས་ཅད་ནོར་རྒྱུན་མའི་རྣམ་པར་སྤྱན་དྲངས། ཁྱེད་རང་རྣམས་ནོར་རྒྱུན་མར་གསལ་བ་ལ་ཐིམ། ཁྱད་པར་མདུན་བསྐྱེད་ལས་དེ་འདྲ་བའི་སྐུ་དཔག་ཏུ་མེད་པ་མཆེད་དེ་ཁྱེད་རང་རྣམས་ལ་ཐིམ་པས་ཁྱེད་རང་རྣམས་ལྷ་མོའི་
སྐུར་ཆེས་གསལ་བར་གྱུར་ཅིང་རྒྱུད་བྱིན་གྱིས་བརླབས་པའི་མོས་པ་མཛོད། སྔགས་བརྗོད། རོལ་ཆེེན་བྱ། དེ་ནི་སྐྱའི་རྗེས་གནང་ཡིན། གསུང་གི་བཟླས་ལུང་གི་སླད་དུ་ཐུགས་འདུན་འདི་བཞིན་གནང་བར་ཞུ། སློབ་དཔོན་དང་མདུན་བསྐྱེད་ཀྱི་ཐུགས་
ཀ་ནས་སྔགས་ཀྱི་ཕྲེང་བ་བྱུང་།ཞལ་ནས་འཐོན། ཁྱེད་རྣམས་ཀྱི་ཞལ་དུ་བཞུགས། ཐུགས་ཀར་ཉི་མའི་སྟེང་དུ་སྔགས་ཀྱི་ཕྲེང་བ་འཁོད་པར་བསམས་ལ་འདིའི་རྗེས་ཟློས་གནང་བར་ཞུ། ཨ་ཡ་བྷི་བྷི་སོགས་སྔགས་ལན་གསུམ་བརྗོད་དུ་གཞུག སློབ་
མས་སློབ་དཔོན་ལ་མེ་ཏོག་འཐོར་ཞིང་། བཅོམ་ལྡན་བདག་ལ་སྩལ་ལགས་ཀྱི་སོགས་དང་། སློབ་དཔོན་གྱིས་སློབ་མའི་སྤྱི་བོར་མེ་ཏོག་གཏོར་ལ། བཅོམ་ལྡན་འདི་ལ་སོགས་བརྗོད། རྗེས་གཙོ་བོས་སོགས་འདྲ། འདི་ལ་ལྷ་བསྒོམ་པ་དང་། སྔགས་

༄༅། །བཟླ་བའི་རྗེས་གནང་གཉིས་མཛད། ཐུགས་ཀྱི་རྗེས་གནང་སོགས་མི་མཛད་པས་རྣམ་དབྱེ་མ་འདྲེས་པ་དགོངས་འཚལ་ལོ། །མདུན་བསྐྱེད་ལ་མཆོད་བསྟོད་འདོད་གསོལ་དང་ནོངས་བཤགས་རྗེས་ལྷ་མོ་རང་ལ་
བསྟིམ༑ གནས་གསུམ་བསྲུང་། བསྔོ་སྨོན་བཀྲ་ཤིས་བྱའོ།། ༈ །།སྣང་སྲིད་ཆོས་ཀྱི་དབྱིངས་ཀྱི་དཀྱིལ་འཁོར་ནས། །འཁོར་འདས་ཀུན་གྱི་བདག་མོ་ཏི་ནུར་གྲགས། །ཅི་བསམ་འདོད་རྒུའི་བརྗིད་བག་ཁྲོ་འཛུམ་བཞད། །ཡི་དམ་ལྷ་མོས་
འགྲོ་འདི་རྟག་ཏུ་སྐྱོངས། །འདིར་དབང་གི་ལྷ་མོ་ཏི་ནུ་མའི་རྗེས་གནང་གི་ཕྱག་ལེན་ལ། མཎྜལ་གྱི་ཁར་རྡུལ་ཚོན་གྱི་པདྨ་འདབ་བརྒྱད་དམར་པོའི་སྟེང་དུ་མཉྫི་ལ་ཐོད་པ་ཆང་གིས་བཀང་བ་བདུད་རྩི་རིལ་བུ་བཏབ་པ་དང་། དེའི་ཁར་མེ་ལོང་ལ་སིནྡྷུ་རས་
པདྨ་འདབ་མ་བཞི་བྲིས་པའི་དབུས་སུ་ཧྲཱིཿ ཤར་དུ་ས། ལྷོར་ཧི། ནུབ་ཏུ་ཀ བྱང་དུ་ལ་རྣམས་བྲི། དེའི་ཁར་དྲིལ་བུ་བཞགདྲིལ་ལྕེ་མཎྜལ་ནང་དུ་མར་གྱིས་སྦྱར། །དེའི་མདུན་ཕྱོགས་སུ་གཏོར་མ་དམར་པོ་གྲུ་བཞིའི་སྟེང་ཛམ་བཤོས་ནོར་བུ་མ་རྒྱན་ལྡནྀ་པད་
འདབ་ཀྱིས་བསྐོར་བ་དང་། མཆོད་པ་བཤམ། སློབ་དཔོན་གྱིས་མཆོད་པ་བསང་སྦྱངས་བྱིན་གྱིས་བརླབ། སྐྱབས་འགྲོ་སེམས་བསྐྱེད་སོགས་སྤྱི་ལྟར་བྱ། སྭ་བྷཱ་ཝས་སྟོང་པར་བསྒོམ། སྟོང་པའི་ངང་ལས་རང་ཉིད་སྐད་ཅིག་གིས་ལྷ་མོ་ཏི་ནུ་མ་སྐྱ
མདོག་དམར་མོ་ཞལ་གཅིག་ཕྱག་གཉིས་མ། གཡས་གྲི་གུག་འཕྱར་ཞིང་། གཡོན་ཐོད་པ་ཁྲག་གིས་གང་བ་ཐུགས་ཀར་འཛིན་པ། ཞབས་གཡོན་པདྨ་དང་ཟླ་བའི་སྟེང་ན་བརྐྱང་བ། གཡས་བསྐམས་ནས་གཡོན་གྱི་བརླ་ལ་བྲང་ངའི་མཚམས་བཙུགས

པའི་སྐྱིལ་ཀྲུང་ཕྱེད་པའི་གར་གྱིས་བཞུགས་པ། སྤྱན་གསུམ་མ་ཁྲོ་མོའི་རྣམ་པ་རུས་པའི་རྒྱན་གྱིས་བརྒྱན་པ། དེའི་ལྟེ་བར་ཟླ་བའི་སྟེང་དུ། ཤར་དུ་ས། ལྷོར་ཧི། ནུབ་ཏུ་ཀ བྱང་དུ་ལ། དབུས་སུ་ཧྲཱིཿ བསམ། ཧྲཱིཿ ལས་འོད་ཟེར་འཕྲོས་པས་
: ཕྱོགས་བཅུའི་སངས་རྒྱས་བྱང་སེམས་ཐམས་ཅད་ལྷ་མོ་ཏི་ནུའི་རྣམ་པར་ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ ཞེས་པས་སྤྱན་དྲངས་རང་ལ་བསྟིམ། ཨོཾ་བྷ་ག་ཝ་ཏཱི་དེ་ཝཱ་ས་པ་རི་ཝཱ་ར་ཨཉྙཾ་ལ་སོགས་པས་ཕྱི་མཆོད། ཨོཾ་ཨཱཿ ཧཱུྃ་གིས་ནང་མཆོད། རྡོ་རྗེ་
དཔག་མེད་རྒྱལ་པོ་ཆེ་ལ་སོགས་པས་བསྟོད། འདོད་དོན་གསོལ། ཐོད་ཆང་ལ་དམིགས་ཏེ་བདུད་རྩི་བྱིན་རླབས་རྒྱས་བསྡུས་གང་བདེ་བྱ། རང་ལྷ་མོར་གསལ་བའི་ལྟེ་བའི་སྔགས་འབྲུ་རྣམས་ལ་སེམས་གཏད་པས་སྔགས་ཀྱི་ཡིག་འབྲུ་ཐོལ་ཐོལ་བྱུང་
བར་བསམས་ལ། དབང་དུ་བསྡུ་བའི་དམིགས་པ་དང་བསྟུན། ས་ཧི་ཀ་ལ་ཧྲཱིཿ མང་དུ་བཟླ། འདོད་དོན་གསོལ། མདུན་བསྐྱེད་ཀྱི་རྟེན་རྣམས་ལ་དམིགས་ལ། སྭ་བྷཱ་ཝས་སྟོང་པར་བསྒོམ། སྟོང་པའི་ངང་ལས་ལྷ་མོ་ཏི་ནུ་མ་སྐུ་མདོག་དམར་མོ་
ཞེས་པ་ནས། ཡེ་ཤེས་པ་གཞུག་པ་དང་། ཕྱི་ནང་མཆོད་བསྟོད་འདོད་གསོལ་བར་བདག་བསྐྱེད་བཞིན། གཏོར་མ་བྱིན་གྱིས་བརླབ། ཨོཾ་བྷ་ག་ཝ་ཏཱི་དེ་ཝཱི་ས་པ་རི་ཝཱ་རའི་མཐར་ཨི་དཾ་བ་ལིཾ་ཏ་སོགས་བཏགས་པ་ལན་གསུམ་དང་། ཕྱི་ནང་གི་མཆོད་
བསྟོད་འདོད་གསོལ་རྣམས་བྱ། མདུན་བསྐྱེད་ལ་དམིགས་ནས་བཟླས་པ་མང་ཉུང་ཇི་ལྟར་རིགས་པ་བྱ། དེ་ནས་སློབ་མ་བདེ་མཆོག་ཡབ་ཡུམ་གཉིས་ཀའི་དབང་ཐོབ་པའམ། དེ་མ་ཐོབ་ཀྱང་ཟླ་མེད་གང་ཡང་རུང་བའི་དབང་ཐོབ་པ་ལ། འོ་སེམས་ཅན་

༄། །ཐམས་ཅད་ཀྱི་དོན་དུ་སོགས་སྤྱི་ལྟར། འདིར་གང་གསན་པར་བྱ་བའི་ཆོས་ནི། ཕྱི་ལྟར་ན་ལྷ་མོ་ཨུ་མ། ནང་ལྟར་ན་རྡོ་རྗེ་ཕག་མོ། དབང་གི་ལས་སྒྲུབ་པ་ལ་ལྷ་མོ་ཏི་ནུ་མར་གྲགས་པ་གཉན་ལོ་ཙཱ་བའི་དབང་གི་ལྷ་གསུམ་
གྱི་ནང་ཚན་ཡིན། འདིའི་རྗེས་གནང་འབུལ་བ་ལ་སྔོན་འགྲོ་བདག་མདུན་བསྐྱེད་པ་ལ་སོགས་གྲུབ་ཟིན། དངོས་གཞི་སློབ་མ་ལ་བྱ་བའི་ངོ་སྐལ་དུ་གྱུར་པ་ལ་སློབ་དཔོན་ཏི་ནུ་མར་གསལ་བ་ལ་མཎྜལ། ཀུན་མཁྱེན་ཡེ་ཤེས་སོགས་ཀྱིས་གསོལ་གདབ་
དང་༑ རྒྱུན་བཤགས་སྤྱི་དང་འདྲ། རྗེས་གནང་གི་གཞི་དགོད་པའི་སླད་དུ་སློབ་དཔོན་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་དམར་པོ་འཕྲོས། ཁྱེད་རང་རྣམས་ཀྱི་ལུས་ལ་ཕོག་པས་སྡིག་སྒྲིབ་དང་། འགྲོ་བ་གཞན་མ་དད་པའི་དྲི་མ་རྣམས་
སྦྱངས༑ ལུས་འོད་ཀྱི་གོང་བུར་སོགས་ནས། སྟོང་པ་ཉིད་དུ་གྱུར་ཅེས་པའི་བར་ཀུ་རུ་ཀུལླེའི་སྐབས་དང་འདྲ། སྟོང་པའི་ངང་ལས་ཁྱེད་རང་རྣམས་སྐད་ཅིག་གིས་ལྷ་མོ་ཏི་ནུ་མ་སོགས་ནས། དབུས་སུ་ཧྲཱིཿ དམར་པོ་རེ་རེ་གསལ་ལམ་སྟེ་གྱུར་པའི་
མོས་པ་མཛོད། དེ་ནི་གཞི་དགོད་པའི་རིམ་པའོ། །དེ་ལ་བརྟེན་ནས་རྗེས་གནང་དངོས་ལ་སྐུ་གསུང་ཐུགས་ཀྱི་རྗེས་སུ་གནང་བ་མཐའ་རྟེན་བཟླས་ལུང་སྦྱིན་པ་དང་བཅས་པ་རྣམས་སུ་ཡོད་པ་ལས། ཐོག་མར་སྐུའི་རྗེས་གནང་གིས་སླད་དུ་མདུན་བསྐྱེད་ཀྱི་
ལྷ་མོའི་སྐུ་དང་བྷ་ག་ལས་བདུད་རྩི་དམར་པོ་བྱུང་བ་ཁྱེད་རང་རྣམས་ཀྱི་ཁར་ཞུགས། ལུས་ཐམས་ཅད་གང་། མདུན་བསྐྱེད་ལས་ལྷ་མོ་དཔག་ཏུ་མེད་པ་བྱུང་། ཁྱེད་རང་རྣམས་ཀྱི་ལུས་ལ་ཐིམ། སྐུའི་བྱིན་རླབས་ཞུགས། ཁམས་གསུམ་དབང་དུ་བྱས་

པའི་མོས་པ་མཛོད་ཟེར་བ་བྱས་ལ་སྟེང་གི་སིནྡྷ་ར་དང་དྲིལ་བུ་དེ་ཟུར་དུ་བཞག ཐོད་ཆང་བླངས་ལ་གཡོན་པའི་མཐེབ་སྲིན་གྱིས་སློབ་མའི་དཔྲལ་བར་ཆང་གི་ཐིག་ལེ་བྱ། ཁྱོར་གང་བྱིན་ལ་འཐུང་དུ་གཞུག ས་ཧི་ཀ་ལ་ཧྲཱིཿ ཨོཾ་བརྗོད། སིནྡྷ་རའི་ཡིག
འབྲུ་རྣམས་ལས་གཡོན་པའི་སྲིན་ལག་གིས་བླངས་སློབ་མའི་མགྲིན་པར་བྱུག ལྷ་མོའི་ལྟེ་བའི་ཡིག་འབྲུ་རྣམས་མགྲིན་པར་ཐིམ། གསུང་གི་བྱིན་རླབས་ཞུགས། ཁམས་གསུམ་དབང་དུ་བྱས་པའི་མོས་པ་མཛོད། སྔགས་དང་ཨཱཿ བརྗོད།ºམཎྜལ་གྱི་
སྟེང་གི་དྲིལ་བུ་དཀྲོལ་བའི་སྒྲས་ཁམས་གསུམ་གྱི་འགྲོ་ཀུན་ཆགས་པས་མྱོས་ཤིང་འོད་དམར་པོ་བདེ་བ་ཆེན་པོའི་ངོ་བོར་ལྟེམ་གྱིས་ཞུ་སྟེ་ཁྱེད་རང་རྣམས་ལ་ཐིམ་པའི་མོས་པ་མཛོད་ཅེས་བྱས་ལ་དྲིལ་བུ་སློབ་མ་ལ་དཀྲོལ་དུ་གཞུག སླར་ཡང་དྲིལ་བུ་ལྷ་
མོར་གསལ་བ་སློབ་དཔོན་གྱིས་ཁྱེད་རང་རྣམས་ཀྱི་སྙིང་གའི་ཐད་དུ་དཀྲོལ་བས། དེ་ལས་ལྷ་མོའི་སྐ་གཉིས་པ་རེ་ཆད་པ་སྙིང་གར་ཐིམ་པས་ཐུགས་ཀྱི་བྱིན་རླབས་རྒྱུད་ལ་ཞུགས། ཁམས་གསུམ་དབང་དུ་བྱས་པའི་མོས་པ་མཛོད། ཅེས་བརྗོད་ལ་དྲིལ་བུ་
སློབ་མའི་སྙིང་གར་རེག་ཅིང་དཀྲོལ། སྔགས་དང་ཧཱུཾ་བརྗོད། དེ་རྣམས་ནི་སྐ་གསུང་ཐུགས་ཀྱི་རྗེས་སུ་གནང་བ་ཡིན། སྔགས་ཀྱི་བཟླས་ལུང་གི་སླད་དུ། སློབ་དཔོན་དང་མདུན་བསྐྱེད་ཀྱི་ལྟེ་བའི་སྔགས་ལས་སྔགས་ཕྲེང་བྱུང་། ཞལ་ནས་ཐོན། ཁྱེད་
རང་རྣམས་ཀྱི་ཞལ་དུ་ཞུགས། ལྟེ་བའི་ཡིག་འབྲུ་ལྔ་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་མཛོད། སྔགས་ཀྱི་རྗེས་ཟློས་ལན་གསུམ། བཅོམ་ལྡན་བདག་ལ་སོགས་དང་། བཅོམ་ལྡན་འདི་ལ་སོགས་དཀྱུས་བཞིན། འདི་ལ་དབང་རྫས་དྲིལ་

༄༅། །བུ་སློབ་མའི་སྙིང་གར་དཀྲོལ་བ་དང་། དཀྲོལ་དུ་གཞུག་པ་ལས་དྲིལ་གསིལ་དང་རོལ་ཆེན་མེད། རྗེས་གཙོ་བོས་སོགས་དང་། མདུན་བསྐྱེད་མཆོད་བསྟོད་འདོད་དོན་གསོལ་བ་གདབ། · ཡིག་བརྒྱས་ནོངས་པ་བཟོད་པར་
གསོལ༑ འདི་རྣམས་ནོར་ལྷ་ཡིན་པས་མདུན་བསྐྱེད་ཀྱི་དམ་ཡེ་གཉིས་རང་ལ་བསྟིམས་ན་ལེགས། གནས་གསུམ་བསྲུང་། དགེ་བ་བསྔོ་ཞིང་བཀྲ་ཤིས་ཀྱིས་མཐའ་བརྒྱན་པར་བྱའོ། །དཔལ་མོ་སྙིང་གི་གསེར་ཐག་ཅན་མའི་རྗེས་གནང་སྒྲུབ་ཐབས་ལས་
ཚོགས་དང་བཅས་པའི་བརྒྱུད་པ་ནི། རྗེ་བཙུན་མ་སྒྲོལ་མ། གཉན་ལོ། ཁའུ་པ། གོང་མ་ལྔ། དགའ་ལྡན་ཀུན་བསོད། ཁམ་པ་རྡོ་རྗེ་དཔལ། བླ་མ་གྲགས་པ་དཔལ། བླ་མ་འཕགས་པ། བླ་མ་དཀོན་མཆོག་རྒྱལ་མཚན། བླ་མ་རིན་ཆེན་
དཔལ༑ མཁན་ཆེན་སེང་གེ་དཔལ། བྲག་ཐོག་པ་བསོད་ནམས་བཟང་པོ། དེས་རྡོ་རྗེ་གདན་པ། ཡང་རྗེ་བཙུན་ཆེན་པོ། བླ་ཆེན་ཡར་སྒོམ། རྒྱལ་ཚ་ཆོས་ཀྱི་དབང་ཕྱུག་མཁས་པ་ཡོན་ཏན་ཁྲི། མཁན་ཆེན་སེང་གེ་བཟང་པོ། ཡར་ཀླུང་པ་སེང་
གེ་རྒྱལ་མཚན། མཁན་ཆེན་བསོད་ནམས་རྒྱལ་མཚན། བྲག་ཐོག་པ། རྡོ་རྗེ་གདན་པ་ཀུན་དགའ་རྣམ་རྒྱལ། ཐུགས་སྲས་ཀུན་དགའ་རྒྱལ་པོ། རིག་འཛིན་ཚེ་དབང་བཀྲ་ཤིས། ཚར་ཆེན་ཆོས་ཀྱི་རྒྱལ་པོ། འཇམ་དབྱངས་མཁྱེན་བརྩེའི་དབང་
ཕྱུག དྲིན་ཆེན་བསོད་ནམས་ཆོས་འཕེལ། རྡོ་རྗེ་འཛིན་པ་དབང་ཕྱུག་རབ་བརྟན། དེས་བདག་ལའོ། །ལྷ་མོ་ཏི་ནུ་མའི་རྗེས་གནང་གི་ལུང་དང་བཅས་པའི་བརྒྱུད་པ་ནི། ཀུ་རུ་ཀུལླེ། རི་སུལ་གྱི་རྣལ་འབྱོར་མ། གཉན་ལོ། ཁའུ་པ། གོང་མ་

ལྔ༑ དོ་བ་སྟོན་ཚུལ། རྒྱལ་ཚ་ཆོས་ཀྱི་དབང་ཕྱུག་མན་འདྲ། ནོར་རྒྱུན་མ་དམར་མོ་ནི་ཏི་ནུ་མ་ཚར་ལུགས་ཕྱོགས་ཀྱི་གསན་ཡིག་ཕྱིམ་རྣམས་སུ་དམར་ཆུང་མ་སྐོར་གསུམ་ག་གོང་གི་ཀུ་རུ་ཀུལླེ་དང་བརྒྱུད་པ་གཅིག་པར་མཛད་སྣང་། བཞིན་ནོ་ཟེར། ཡང་ན་འདི་གསུམ་ཆར་གྱི་བརྒྱུད་པ་
རྡོ་རྗེ་གདན་པ་ཡན་སྔར་ལྟར་ལ། དེ་ནས་བླ་མ་བློ་གྲོས་རྣམ་རྒྱལ། རྗེ་ཀརྨ་ཕྲིན་ལས། ཚར་ཆེན་མན་འདྲའོ། །དེ་ལྟར་སྒྲུབ་ཐབས་རྗེས་གནང་བཀླག་ཆོག་ཏུ་བཀོད་པ་འདི་ནི། འདི་དག་གི་བཀའ་མ་ནུབ་པའི་ཕྱིར་དུ་དགེ་སློང་སྡེ་སྣོད་གསུམ་པ་ངག་
དབང་ཆོས་གྲགས་ཀྱིས་དཔལ་རྩེ་གདོང་ཕྱོགས་ལས་རྣམ་པར་རྒྱལ་བའི་ཆོས་གྲྭར་བཀོད་པའི་ཡི་གེ་པ་ནི་ཀཱིརྟི་བྷ་དྲའོ། །འདིས་ཀྱང་བསྟན་པ་རིན་པོ་ཆེ་འཚོ་ཞིང་བཞེས་ལ་ཡུན་རིང་དུ་གནས་པར་གྱུར་ཅིག དེ་ལྟར་མཁན་ཆེན་ཐམས་ཅད་མཁྱེན་པ་ངག་
དབང་ཆོས་གྲགས་ཀྱིས་མཛད་པའི་གཉན་ལོའི་དབང་གི་ལྷ་གསུམ་གྱི་སྒྲུབ་ཐབས་རྗེས་གནང་དང་བཅས་པ་ལ་འདི་ཉིད་ཡིག་རྙིང་དང་། ཚར་ཆེན་རིན་པོ་ཆེའི་ཡོངས་འཛིན་རྗེ་ཕྲིན་ལས་པའི་ཡིག་ཆ་སོགས་ལ་གཏུགས་ཏེ་ཞུས་དག་དང་། མངོན་རྟོགས་
དང་རྗེས་གནང་གི་སྐབས་སོགས་ཀྱི་ཚིག་སྣ་འགའ་ཞིག་བསྲིངས། སོགས་ཁོངས་རྣམས་ཀྱང་དཀྱུས་སུ་བཅུག་སྟེ་ཤིན་ཏུ་གསལ་བར་འཇམ་དབྱངས་བླ་མ་དགྱེས་པའི་འབངས་མཁྱེན་བརྩེའི་དབང་པོས་སྒྲུབ་པའི་ཐབས་ཀུན་ལས་བཏུས་པའི་བཀའི་བསྡུ་
བ་ཆེན་པོ་བགྱིས་པའི་སྐབས་བྲིས་པ་ཤུབྷ་མསྟུ་སརྦ་ཛ་ག་ཏཱཾ།། ༈ །།བཅོམ་ལྡན་འདས་མ་ཀུ་རུ་ཀུལླེ་ལ་བསྟོད་པ་དབང་མཛད་དཔལ་མོ་དགྱེས་པའི་མཆོད་སྤྲིན་ཅེས་བྱ་བ་བཞུགས་སོ། །ན་མོ་གུ་རུ་ཀུ་རུ་ཀུལླེ་པཱ་དཱ་བྷྱ། པདྨ་ལས་བྱུང་བཅུ་དྲུག་

༄༅། །ལོན་ཚུལ་འཆང་། །གཡས་བརྐྱང་གཡོན་བསྐུམ་ཨུ ཏྤལ་སྐྱབས་སྦྱིན་མཛད། །ཐུགས་རྗེའི་འོད་ཀྱིས་ཁམས་གསུམ་དབང་དུ་སྡུད། །ཕྲིན་ལས་ལྷུན་གྲུབ་སྒྲོལ་མའི་ཞབས་ལ་འདུད། །དེ་ཉིད་འགྲོ་ལ་བརྩེ་བས་རྗེས་ཆགས་
། ཡེ་ཤེས་སྣང་བ་རྒྱས་པའི་རོལ་མོ་ནི། །གང་འདུལ་ཅིར་ཡང་འཆར་བའི་ཟློས་གར་གྱིས། །འགྲོ་ཀུན་ཡིད་ཀྱི་བརྟན་པ་འཕྲོག་ལ་འདུད། །རབ་དམར་བྱེ་རུའི་རྡུལ་བརྩེགས་ལྷུན་པོ་ལ། །ཉི་གཞོན་འོད་ཀྱིས་འཁྱུད་པའི་མཚར་སྡུག་དཔལ། །
མཚན་དཔེའི་ཉམས་འགྱུར་བྱེ་བའི་རོལ་སྒེག་ཅན། །བཅུ་དྲུག་དགའ་བའི་ལང་ཚོ་རྒྱས་ལ་འདུད། །ཆོས་སྐུའི་ཞལ་གཅིག་ཚད་མེད་བཞི་ཡི་ཕྱག་།བདེ་ཆེན་གཟི་འབར་ཁྲོ་ཆགས་སྒེག་པའི་ཉམས། །རྣམ་ཐར་གསུམ་ལྡན་སྤྱན་གསུམ་གཡོན་དུ་
གཟིགས། །བདེན་གཉིས་ཞབས་ཟུང་གར་གྱིས་འགྱིང་ལ་འདུད། །རྩ་བའི་ཕྱག་གཉིས་མ་རིག་འབིགས་བྱེད་པའི། །པདྨའི་མདའ་གཞུ་སྙན་གྱི་ཐད་དཀར་འགེངས། །ལྷག་མ་ལྕགས་ཀྱུ་ཨུཏྤལ་བསྣམས་པ་ཡིས། །སྲིད་ཞིའི་དགེ་མཚན་ཐོགས་མེད་
འགུགས་ལ་འདུད། །ཐོད་སྐམ་དབུ་རྒྱན་རློན་པའི་དོ་ཤལ་དང་། །རུས་པའི་རྒྱན་སྤྲས་ཡོན་ཏན་ཡོངས་སུ་རྫོགས། །པད་ཟླའི་སྟེང་དུ་འོད་དམར་བྱེ་བའི་དབུས། །མཁའ་འགྲོའི་ཚོགས་ཀྱིས་བསྟེན་པ་ཁྱོད་ལ་འདུད། །དེ་ལྟར་བདག་བློ་རྩེ་གཅིག་དད་པ་
ཡིས༑ །བསྟོད་དབྱངས་སྙན་པའི་རྒྱུད་མང་བསྒྲེང་བ་ལ། །ཡེ་ཤེས་གཟིགས་པའི་བདུད་རྩིས་དགེ་བྱས་མཐུས། །ཕན་བདེའི་པདྨོ་རྟག་ཏུ་རྒྱས་མཛད་གསོལ། །རྒྱུད་སྦྱངས་དམ་ཚིག་དག་པའི་སྒྲུབ་པ་པོས། །དམིགས་པའི་རྟེན་གྱི་སྦྱོར་བ་སྔོན་འགྲོ་

བས༑ །མྱུར་མ་དཔལ་མོའི་ལྷ་སྔགས་ཡེ་ཤེས་ཀྱི། །བསྙེན་པའི་རྣལ་འབྱོར་འགྲུབ་པར་བྱིན་གྱིས་རློབས། །འཁོར་འདས་དབང་སྒྱུར་རྗེ་བཙུན་རིག་བྱེད་མའི། །སྒྲུབ་པ་ཟབ་མོའི་ལེགས་བྲིས་བཏུང་བ་ཡིས། །རྡོ་རྗེའི་ནུས་པའི་ལང་ཚོ་ཆེས་འབར་
བས༑ །བརྟན་གཡོ་ཟིལ་གྱིས་གནོན་པར་བྱིན་གྱིས་རློབས། །མི་དང་མི་མིན་འབྱོར་པ་ངང་གིས་འདུ། །དྲག་ཤུལ་སྦྱོར་བས་གདུག་པའི་རྒྱུན་ལུགས་བཅད། །ལོངས་སྤྱོད་རྫས་ཀྱིས་འདོད་རྒུའི་ཆར་ཆེན་འབེབས། །རབ་འབྱམས་ཕྲིན་ལས་འགྲུབ་པར་་
བྱིན་གྱིས་རློབས། །མདོར་ན་དབང་མཛད་དཔལ་མོའི་ཡེ་ཤེས་ཀྱིས། །བདག་གི་སྒོ་གསུམ་བྱིན་གྱིས་བརླབས་པ་ལས། །མཆོག་དང་ཐུན་མོང་དངོས་གྲུབ་རབ་འབྱམས་ཀྱིས། །རང་གཞན་དོན་གཉིས་ཡིད་བཞིན་འགྲུབ་པར་ཤོག །ཅེས་རྗེ་བཙུན་མ་ཀུ་
རུ་ཀུལླེ་དཔལ་མོ་སྙིང་གི་གསེར་ཐག་ཅན་དུ་གྲགས་པ་ལ་བསྟོད་ཅིང་གསོལ་བ་འདེབས་པའི་ཚིགས་སུ་བཅད་པ་ཤློ་ཀ་དང་པོ་ཡིག་རྙིང་ལས་བྱུང་བ་ལ་འཕྲོ་མཐུད་དེ་རིག་པ་འཛིན་པ་མཉྫུ་གྷོ་ཥས་བྲིས་པ་དགེ། ༈ །།ནོར་རྒྱུན་མ་དམར་མོ་ལ་བསྟོད་
པ་འཕགས་མ་དགྱེས་པའི་མཆོད་སྤྲིན་ཅེས་བྱ་བ་བཞུགས་སོ། །ན་མོ་གུ་རུ་ལཊྛིཾ་བ་སུ་དྷ་རཱ་ཡི། །འགྲོ་ལ་རྗེས་ཆགས་དབང་གི་ལྷ་མོ་ནི། །སྐུ་མདོག་དམར་གསལ་པདྨ་རཱ་གའི་མདངས། །ཞལ་གཅིག་ཕྱག་གཉིས་རིན་ཆེན་ཐོད་ཁྲག་བསྣམས། །སྒྲུབ་
པོའི་རེ་བ་སྐོང་མཛད་ཁྱོད་ལ་བསྟོད། །ཅུང་ཟད་ཁྲོ་ཞིང་འཛུམ་པའི་མདངས་དང་ལྡན། །སྒྲུབ་པ་པོ་ལ་དགྱེས་པའི་སྤྱན་གྱིས་གཟིགས། །ལང་ཚོ་རབ་རྒྱས་བཅུ་དྲུག་ལོན་པའི་ཚུལ། །བརྐྱང་བསྐུམ་གར་གྱིས་རོལ་པ་ཁྱོད་ལ་བསྟོད། །ངོ་བོ་སྒྲ་དང་མིང་

།ཚིག་ལས་འདས་ཀྱང་། །གང་འདུལ་ཅིར་ཡང་འཆར་བའི་རྡོ་རྗེའི་གསུང་། །ལྷ་ཉིད་སྔགས་ཀྱི་གཟུགས་ཀྱིས་སྲིད་དང་ཞིའི། །ཕུན་ཚོགས་མཐའ་དག་དབང་མཛད་ཁྱོད་ལ་བསྟོད། །རྣམ་པ་ཀུན་གྱི་མཆོག་ལྡན་སྟོང་པ་
ཉིད༑ །བདེ་ཆེན་ཡེ་ཤེས་འབར་བའི་དཔྱིད་གཅིག་པུ། །རྩེ་གཅིག་བསྙེན་ལ་ལྷག་པར་ཐུགས་བརྩེ་བས། །བྱིན་རླབས་ཆར་ཆེན་འབེབས་མཛད་ཁྱོད་ལ་བསྟོད། །དཔལ་མོ་ཁྱོད་ལ་གུས་པས་བསྟོད་པའི་མཐུས། །རྒུད་ཅིང་ཕོངས་པའི་གདུང་བ་ཀུན་ཞི་
ཞིང་༑ །འཁོར་འདས་བརྟན་གཡོའི་ལེགས་ཚོགས་དབང་བསྡུས་ནས། །རེ་བའི་འབྲས་བུ་རྒྱས་པར་བྱིན་གྱིས་རློབས། །གནས་སྐབས་ཚེ་རིང་ནད་མེད་འབྱོར་པ་འཕེལ། །ཁམས་གསུམ་དབང་བསྒྱུར་སྲིད་གསུམ་ཕྱོགས་ལས་རྒྱལ། །མཐར་ཐུག་དག་
པ་གཉིས་ལྡན་ཡེ་ཤེས་སྐྲ། །འཕགས་མའི་གོ་འཕང་མྱུར་དུ་འགྲུབ་པར་ཤོག །ཅེས་ཤར་དྭགས་པོའི་པཎྜི་ཏ་འཇིགས་བྲལ་ཕྱོགས་ལས་རྣམ་པར་རྒྱལ་བས་མཛད་པ་ལ་མཁྱེན་བརྩེའི་དབང་པོས་ཞལ་སྐོང་བགྱིས་པ་སུ་ཤེ་ཡནྟུ།། ༈ །།དབང་གི་ལྷ་
མོ་ཏི་ནུ་མ་ལ་བསྟོད་པ་ཡིད་འཕྲོག་དགྱེས་པའི་མཆོད་སྤྲིན་ཅེས་བྱ་བ་བཞུགས་སོ། །ན་མཿ ཤྲཱི་བཛྲ་གུ་ར་ཝེ། ཕུན་ཚོགས་ཆོས་དབྱིངས་སྤྲོས་པ་ཀུན་བྲལ་ཡང་། །གདུལ་བྱའི་དོན་སླད་ཨུ་མ་དེ་ཝཱིའི་སྐུ། །ཆགས་པའི་ཉམས་ཅན་སྐལ་ལྡན་རྗེས་འཛིན་
མ༑ །མཁའ་འགྲོའི་དབང་ཕྱུག་ཏི་ནུ་ཁྱོད་ལ་བསྟོད། ལི་ཁྲིའི་མདོག་མཚུངས་བཅུ་དྲུག་ན་ཚོད་ཅན། །གཅེར་བུ་རབ་སྒེག་ནུ་མ་བྷ་ག་རྒྱས། །ཁྲག་འཛག་རྗེས་སུ་ཆགས་པའི་ཉམས་ཅན་མ།. །བརྐྱང་བསྐུམ་གར་གྱིས་བཞུགས་པ་ཁྱོད་ལ་འདུད། །ཁྲོ་

འཛུམ་ཞལ་ནི་ཟུར་མིག་སྤྱན་གྱིས་མཛེས། །འཇམ་མཉེན་ཕྱག་ནི་གྲི་གུག་ཐོད་པས་འབྲེལ། །ཡིད་འཕྲོག་སྐུ་ནི་རུས་པའི་རྒྱན་གྱིས་སྤྲས། །དབུ་སྐྲའི་ཟུར་ཕུད་གཡོ་བ་ཁྱོད་ལ་འདུད། །དྲན་ཙམ་གྱིས་ནི་ལྷ་ཀླུ་གནོད་སྦྱིན་དང་། །མི་སོགས་སྲིད་གསུམ་
སྐྱེ་འགྲོའི་ཚོགས་རྣམས་ཀུན། །མ་ལུས་དབང་དུ་སྡུད་ཅིང་མྱོས་མཛད་མ། །མཛེས་མ་ཁྱོད་ཀྱིས་བདག་དོན་གྲུབ་པར་མཛོད། །ཁམས་གསུམ་སྐྱེ་རྒུའི་ཚེ་དཔལ་ལོངས་སྤྱོད་དང་། །ཟས་ནོར་འཁོར་གཡོག་བསོད་ནམས་སྙན་གྲགས་སོགས།
ཐབས་ལེགས་པའི་ཡོན་ཏན་འགོ་བའི་སྲུང་མར་བཅས། །མ་ལུས་བདག་གི་དབང་དུ་འདུ་བར་མཛོད། །འཁོར་འདས་དགེ་ལེགས་ཐམས་ཅད་རང་ཉིད་ཀྱི། །དབང་དུ་འདུས་ཏེ་སྲིད་ཞིའི་དཔལ་འབྱོར་ལ། །དབང་བསྒྱུར་དོན་བདུན་ལྷུན་གྲུབ་དབང་བཅུ་ཅན།
ཀུན་དབང་ཆེན་རྒྱལ་བའི་གོ་འཕང་མྱུར་ཐོབ་མཛོད། །དབང་གི་ལས་མཛད་རྒྱལ་ཡུམ་ཨུ་མའི་ལྷ། །དབང་མོ་བསྟོད་པས་འཁོར་འདས་དགེ་ལེགས་ཀུན། །དབང་དུ་འདུས་ཏེ་སེམས་ཅན་ཐམས་ཅད་ལ། །དབང་ཕྱུག་བརྒྱད་ཀྱིས་ཕན་བདེའི་དཔལ་སྟེར་
བཏུས་
ཤོག ༑དབང་གི་ལྷ་མོ་ཏི་ནུ་མ་ལ་བསྟོད་པ་པདྨ་རཱ་གའི་ལྕགས་ཀྱུ་ཞེས་བྱ་བ་ཆུ་སྟག་ཟླ་བ་བཅུ་པའི་ཉེར་ལྔ་ལ་ཉང་བར་ཚོགས་ཀྱི་རྒྱལ་པོའི་ལྷ་ཁང་འཕྲུལ་སྣང་གཡུ་འཕྲུ་ཅན་དུ་དབང་གི་སྦྱིན་སྲེག་བགྱིས་པའི་ཚེ་ལྷ་མོ་འདི་ཉིད་ཀྱིས་རྗེས་སུ་བཟུང་བའི་མཚན་
མ་ཐོབ་སྟེ། རྗེ་བཙུན་རྡོ་རྗེ་འཆང་ཆོས་ཀྱི་འཁོར་ལོས་སྒྱུར་བའི་རྒྱལ་པོ་ཚར་པ་ཡབ་སྲས་ཀྱི་སྐུ་དྲིན་ལས་རིག་པ་འཛིན་པ་མཁྱེན་བརྩེའི་དབང་ཕྱུག་གིས་བགྱིས་པའོ།། ༈ །།གཉན་ལོ་ཙཱ་བའི་གསེར་ཆོས་དབང་གི་ལྷ་མོ་གསུམ་གྱི་བླ་མ་བརྒྱུད་པའི་

༄༅། །གསོལ་འདེབས་གྲུབ་གཉིས་མྱུར་སྩོལ་ཞེས་བྱ་བ་བཞུགས་སོ། །རྗེ་བཙུན་སྒྲོལ་མ་གཉན་ལོ་ཁའུ་པ། །གོང་མ་རྣམ་ལྔ་ཀུན་བསོད་རྡོ་རྗེ་དཔལ། །གྲགས་དཔལ་འཕགས་པ་དཀོན་མཆོག་རྒྱལ་མཚན་དང་། །རཏྣ་ཤྲཱི་རྣམས་
ལ་གསོལ་བ་འདེབས། །སེང་གེ་དཔལ་བ་བསོད་བཟང་རྡོར་གདན་པ། །བློ་གྲོས་རྣམ་རྒྱལ་རྗེ་བཙུན་ཕྲིན་ལས་ཞབས། །ཚར་ཆེན་མཁྱེན་བརྩེ་བསོད་ནམས་ཆོས་འཕེལ་དང་། །དབང་ཕྱུག་རབ་བརྟན་རྣམས་ལ་གསོལ་བ་འདེབས། །བསོད་ནམས་
མཆོག་ལྡན་ངག་དབང་རྣམ་པར་རྒྱལ། །ཀུན་དགའ་བཀྲ་ཤིས་རྨོར་ཆེན་གནས་གསར་བ། །ཀུན་དགའ་བློ་གྲོས་ཀུན་དགའ་མཁས་གྲུབ་དབང་། །རྩ་བའི་བླ་མ་རྣམས་ལ་གསོལ་བ་འདེབས། །དེ་ལྟར་གསོལ་བ་བཏབ་པའི་བྱིན་གྱིས་རླབས་དང་། ། སྒོ་
༗ གསུམ་ལྷ་སྔགས་ཡེ་ཤེས་རོལ་པའི་གཟིས། །བརྟན་གཡོའི་ཕུན་ཚོགས་མཐའ་དག་འདུ་བ་ཡི། །རབ་འབྱམས་དབང་གི་ཕྲིན་ལས་འགྲུབ་པར་ཤོག །ཅེས་པའང་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་ལས་ཚུལ་འདིའི་བཀའ་དྲིན་ཐོབ་པ་འཇམ་
དབྱངས་མཁྱེན་བརྩེའི་དབང་པོས་དཔལ་ཨེ་ཝཾ་ཆོས་ལྡན་དུ་གསོལ་བ་བཏབ་པ་སིདྡྷི་རསྟུ།། །།མངྒ་ལཾ།། །།

༄༅། །དབང་གི་ལྷ་མོ་ཏི་ནུ་མའི་བསྙེན་སྒྲུབ་ལས་གསུམ་གྱི་མན་ངག་གི་ཡི་གེ་ཡིད་འཕྲོག་ལི་ཁྲིའི་ཆུ་གཏེར་ཞེས་བྱ་བ་བཞུགས་སོ།། £
ཅ
LŁ

།ཨོཾ་སྭ་སྟི་སིདྡྷི། ཁྱབ་བདག་འཁོར་ལོའི་མགོན་པོ་དང་། །དབང་མཛད་ལྷ་མོར་གུས་བཏུད་ནས། །བརྟན་གཡོའི་ཕུན་ཚོགས་འགུགས་བྱེད་པའི། །མན་ངག་ལི་ཁྲིའི་ཆུ་གཏེར་༄༅།
སྤེལ༑ །འདི་ལ་བཞི། བསྙེན་པ། སྒྲུབ་པ། ཁྱད་པར་གྱི་ལས་སྦྱོར། དམ་ཚིག་གི་ངེས་པའོ། །དང་པོ་ནི། སྲིད་ལས་ངེས་པར་འབྱུང་བའི་ཟིལ་དངར་གྱིས་སྐྱེད་བསྲིངས་པའི་གཞན་ཕན་བྱང་ཆུབ་སེམས་
ཀྱི་པདྨ་དཀར་པོའི་དགའ་ཚལ་མཆོག་ཏུ་དར་ལ་བབས་ཤིང་གཞན་དོན་ཁོ་ནར་ཟུང་འཇུག་རྡོ་རྗེ་འཛིན་པའི་གོ་འཕང་དོན་དུ་གཉེར་བའི་སྐལ་བཟང་རྣམ་དཔྱོད་ཅན་གྱིས། གསང་ཆེན་བླ་ན་མེད་པ་དཔལ་འཁོར་ལོ་
སྡོམ་པའི་དཀྱིལ་འཁོར་ཆེན་པོར་དབང་བཞི་ཡོངས་སུ་རྫོགས་པས་རྒྱུད་སྨིན་པ་དང་། གཞིའི་བསྙེན་པ་ལས་སུ་རུང་བ་དང་། དམ་ཚིག་དང་སྡོམ་པ་རྣམ་པར་དག་པ་གཞིར་བཞག་ནས། འདིའི་རྗེས་སུ་གནང་

༄། །བ་མན་ངག་དང་བཅས་པ་བརྒྱུད་ལྡན་ཀྱི་བླ་མ་ལས་མནོས་ཏེ། བསྟན་པ་དང་སེམས་ཅན་གྱི་དོན་ཁོ་ནར་རབ་འབྱམས་དབང་གི་ཕྲིན་ལས་ལ་འཇུག་པར་བྱའོ། །དེའང་གནས་དབེན་པར་མཚམས་དམ་དུ་གཅད། རང་གི་
མདུན་འདིའི་བྲིས་སྐུ་ཡོད་ན་བཀྲམ་པའི་སྤྱན་སྔར་རང་ཉིད་ཁ་ནུབ་ཏུ་ཕྱོགས་ཤིང་ལྷ་མོའི་ང་རྒྱལ་ལ་གནས་པས་ཟངས་ཀྱི་མེ་ལོང་ལ་མ་ད་ནའི་རླན་ཅུང་ཟད་དང་བཅས་གནས་ཆེན་ལས་བྱུང་བའི་སིནྡྷ་ར་ཁོད་སྙོམས་པར་བཀྲམ་ལ་པདྨ་འདབ་མ་བཞི་བྲིས་
པའི་ལྟེ་བར་ཧྲཱིཿ ཤར་གྱི་འདབ་མ་ནས་གཡས་སྐོར་གྱིས། ས༑ ཧི༑ ཀ༑ ལ་ཞེས་པའི་ཡི་གེ་འབྲུ་རེ་དབུ་ཕྱིར་བསྟན་དུ་བྲི། བྲིས་སྐུའི་སྤྱན་སྔར་སྟེགས་བུ་དམར་ཟླུམ་གྱི་དབུས་སུ་མཛཱིའི་ཁར་གཞག དར་དམར་པོའི་ལྡིང་གུར་དབུབ། མདུན་དུ་
འབུལ་གཏོར་ཟླུམ་མོ་སྨུག་རྩིས་བྱུགས་པ་རྒྱན་ལྡན་ཤ་ཆང་དང་མངར་གསུམ་ལ་སོགས་པའི་ཁ་ཟས་བཟང་རྒུས་གཏམས་པ་དང་། མེ་ཏོག་དམར་པོ་ལ་སོགས་པའི་ཉེར་སྤྱོད་ལྔ་བཀོད་མཛེས་སུ་བསྟར། རང་གི་ཉེ་ལོགས་སུ་རྡོ་རྗེ་དྲིལ་བུ། ཌ་མ་445
རུ༑ མེ་ཏོག་དམར་པོའི་སྣོད། བདུད་རྩི་རིལ་བུ་བཏབ་པའི་ཆང་ཕུད་དང་བཅས་པ་བཤམ། གོས་རྒྱན་དམར་པོ་དང་བཅས་སྟན་བདེ་བ་ལ་ལུས་བསྲང་། ཆགས་ཤིང་འདུན་པའི་བསམ་པས་དྲན་པ་མངོན་དུ་བཞག་སྟེ། གནས་ཁང་དབང་གི་ཕོ་བྲང་པདྨ་
རཱ་ག་ལས་གྲུབ་པ་ཟླ་གམ་སྒོ་གཅིག་པ་ཡངས་ཤིང་རྒྱ་ཆེ་བའི་མདུན་གྱི་ནམ་མཁར་སྐྱབས་ཡུལ་བླ་མ་རྡོ་རྗེ་འཆང་སྐུ་མདོག་དམར་པོ་ལ་སྐྱབས་གནས་ཀུན་གྱིས་བསྐོར་བའི་སྤྱན་སྔར། བདག་དང་འགྲོ་བ་ཞེས་སོགས་སྐྱབས་འགྲོ་ཇི་ལྟར་རིགས་པ་

དང་༑ གསོལ་བ་བཏབ་མཐར་སྐྱབས་ཡུལ་རང་ལ་བསྟིམ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རབ་འབྱམས་དབང་གི་ཕྲིན་ལས་ལ་འཇུག་པར་བགྱིའོ། །ཞེས་ལན་གསུམ་གྱིས་སེམས་
བསྐྱེད། སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་བསྒོམས་པས་བསོད་ནམས་ཀྱི་ཚོགས་དང་། སྭ་བྷཱ་ཝའི་སྔགས་བརྗོད་པས་ཆོས་ཐམས་ཅད་འོད་གསལ་སྟོང་ཉིད་དུ་སྦྱངས་ཏེ་ཡེ་ཤེས་ཀྱི་ཚོགས་བསག སྟོང་པའི་ངང་ལས་རང་ཉིད་
སྐད་ཅིག་གིས་ལྷ་མོ་ཏི་ནུ་མ་སྐུ་མདོག་དམར་མོ་ཞལ་གཅིག་ཕྱག་གཉིས་མ། གཡས་གྲི་གུག་འཕྱར་ཞིང་། གཡོན་ཐོད་པ་ཁྲག་གིས་གང་བ་ཐུགས་ཀར་འཛིན་པ། : ཞབས་གཡོན་པདྨ་དང་ཟླ་བའི་སྟེང་ན་བརྐྱང་བ། གཡས་བསྐུམས་ནས་གཡོན་གྱི་བརླ་
ལ་བྲང་ངའི་མཚམས་བཙུགས་པའི་སྐྱིལ་ཀྲུང་ཕྱེད་པའི་གར་གྱིས་བཞུགས་པ། སྤྱན་གསུམ་མ་ཁྲོ་མོའི་རྣམ་པ་རུས་པའི་རྒྱན་གྱིས་བརྒྱན་པ། དེའི་ལྟེ་བར་ཟླ་བའི་སྟེང་དུ་ཤར་དུ་ས། ལྷོར་ཧི། ནུབ་ཏུ་ཀ བྱེང་དུ་ལ། དབུས་སུ་ཧྲཱིཿ དམར་
པོ༑ མདུན་དུ་མཎྜལ་གྱི་གནས་སུ་ཡང་སྔགས་ཀྱི་འཁོར་ལོ་ངོ་བོ་ལྷ་ལ། རྣམ་པ་ཡི་གེའི་གཟུགས་འོད་ཟེར་དམར་པོ་འཕྲོ་ཞིང་འདུ་བ་དང་བཅས་པར་གྱུར། ཅེས་བརྗོད་ཅིང་བསམ། རང་གི་ཐུགས་ཀ་ནས་འོད་ཟེར་འཕྲོས་པས་རང་བཞིན་གྱི་གནས་ན་
བཞུགས་པའི་ལྷ་མོ་ཏི་ནུ་མའི་ཐུགས་ཀར་ཕོག་པས་ཐུགས་རྒྱུད་བསྐུལ། ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་སྔགས་ཀྱི་ཡེ་གེའི་རྣམ་པར་སྤྱན་དྲངས། མདུན་གྱི་འཁོར་ལོ་ལ་ཐིམ་པར་དམིགས། མཆོད་པ་བསང་སྦྱངས།ྋ སྟོང་པའི་ངང་ལས་

༄༅། །ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མེ་ཏོག བདུག་སྤོས། མར་མེ། དྲི་མཆོག ཞལ་ཟས། རོལ་མོ་ལ་སོགས་པ་མཆོད་
རྫས་བསམ་གྱིས་མི་ཁྱབ་པར་གྱུར། ཨོཾ་བཛྲ་པུཥྤ་ཨཱཿ ཧཱུྃ་ནས་ཤབྡ་ཨཱཿ ཧཱུྃ་གི་བར་གྱིས་བྱིན་གྱིས་བརླབ། ཨོཾ་བཛྲ་པུ ཥྤ་པྲ་ཏཱི ཙྪ་སྭཱ་ཧཱ་ནས་ཤཔྟའི་བར་སྦྱར་བ་དང་། ཁྱད་པར་མེ་ཏོག་དམར་པོ་གཡོན་པའི་མཐེབ་སྲིན་གྱིས་བླང་ལ་དབུལ་ཞིང་། ཨོཾ་རཀྟ་
པུཥྤ་པྲ་ཏཱི ཙྪ་སྭཱ་ཧཱ་ལན་ལྔ་དང་། དེ་བཞིན་དུ་ཆང་ཕུད་ལན་ལྔ་གཏོར་ཞིང་། ཨོྃ་མ་ད་ན་ཨ་མྲྀ་ཏ་ཨཱཿ ཧཱུཾ་ཞེས་བརྗོད་པས་མདུན་གྱི་ཡི་གེ་ལྷའི་ངོ་བོར་གྱུར་པ་ལ་མཆོད། ལག་པ་གཡོན་པའི་སྲིན་ལག་ལ་ཕྲེང་བ་བཀལ་ཏེ་ལྟེ་བའི་ཡིག་འབྲུ་ལ་སེམས་རྩེ
གཅིག་ཏུ་བཟུང་ལ། ས་ཧི་ཀ་ལ་ཧྲཱིཿ ཞེས་བཟླ། དེའི་ཚེ་དམིགས་པ་ནི། མདུན་གྱི་འཁོར་ལོ་ལས་འོད་ཟེར་འཕྲོས། རང་གི་ལྟེ་བའི་ཧྲཱིཿ ལ་ཐིམ། དེ་ལས་སྔགས་ཀྱི་ཡིག་འབྲུ་ཐོལ་ཐོལ་དུ་བྱུང་། རང་གི་ཞལ་དུ་ཞུགས། ལྟེ་བ་ནས་བརྒྱུད། བར་
མ་ཆད་པར་འཁོར་བ་ལས་འོད་ཟེར་དམར་པོ་དཔག་ཏུ་མེད་པ་འཕྲོས་པས་བདེ་བ་ཆེན་པོའི་ཡེ་ཤེས་སྐྱེས། །སྣང་བ་ཐམས་ཅད་དམར་ལམ་སོང་སྟེ་དབང་གི་ལས་རབ་འབྱམས་འགྲུབ་པར་བསམ་མོ། །ཐུན་འཇོག་པ་ན། བཅོམ་ལྡན་འདས་མས་བདག་ལ་
རབ་འབྱམས་དབང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་འདོད་དོན་གསོལ། གཏོར་མ་འབུལ་བར་འདོད་ན། གཏོར་མ་བསང་སྦྱངས། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ས་བྱིན་གྱིས་བརླབ། རང་གི་སྙིང་ག་ནས་འོད་ཟེར་འཕྲོས་པས་རང་བཞིན་གྱི་

i
གནས་ནས་ལྷ་མོ་ཏི་ནུ་མ་ལ་དཔའ་བོ་དང་མཁའ་འགྲོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿས་སྤྱན་དྲངས། པདྨ་ཀ་མ་ལཱ་ཡ་སཾ་གྱིས་གདན་ཕུལ་ལ་མདུན་དུ་བཞུགས་པར་བསམ། ཨོཾ་བྷ་ག་ཝ་ཏཱི་དེ་ཝཱི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་
ཧི༑ ལན་གསུམ་མམ་ལྔས་གཏོར་མ་དབུལ། གོང་ལྟར་མཆོད། རྡོ་རྗེ་དཔག་མེད་རྒྱལ་པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་འཚལ་བསྟོད། །ཅེས་བསྟོད། སྤྲོ་ན་ཕུན་ཚོགས་
ཆོས་དབྱིངས་སོགས་འཇམ་མགོན་མཁྱེན་བརྩེས་མཛད་པའི་བསྟོད་པའང་བྱ། བཅོམ་ལྡན་འདས་མ་འཁོར་བཅས་རྣམས། །མཆོད་སྦྱིན་གཏོར་མ་འདི་བཞེས་ལ་སོགས་ཀྱིས་འདོད་དོན་གསོལ། །ཡི་གེ་བརྒྱ་པས་ནོངས་པ་བཤགས། ཛཿཧཱུྃ་བཾ་ཧོཿ
གཏོར་མགྲོན་འཁོར་ལོའི་ཡིག་འབྲུ་དང་བཅས་པ་རང་གི་ལྟེ་བའི་ཧྲཱིཿ༔ ཡིག་ལ་ཐིམ་པར་བསམ། རང་གི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། །ཐུགས་ཀར་ཧཱུཾ་སྔོན་པོ། །དགེ་བ་འདི་ཡིས་མྱུར་དུ་བདག །དབང་གི་ལྷ་མོ་འགྲུབ་གྱུར་
ནས༑ །ཞེས་སོགས་བསྔོ་སྨོན་བཀྲ་ཤིས་ཀྱིས་མཚམས་སྦྱར་ཏེ་སྤྱོད་ལམ་ལ་འཇུག་གོ །དེ་ལྟ་བུའི་རིམ་པས་བསྙེན་པ་འབུམ་ཕྲག་ཉི་ཤུས་ལས་ཀྱི་དངོས་གྲུབ་ངེས་པར་འགྲུབ་པ་ཡིན་ནོ། །གཉིས་པ་སྒྲུབ་པ་དང་ལས་སྦྱོར་གཞི་མཐུན་པ་ནི། གཞན་གོང་
བཞིན་ལ། བཟླས་པའི་སྐབས་སུ་ལྟེ་བའི་ཧྲཱིཿལས་འོད་ཟེར་དམར་པོ་ལྕགས་ཀྱུ་ལྟ་བུ་རྣོ་ཞིང་མྱུར་བ་གློག་གི་ཟེར་མ་ལྟར་འཕྲོས། གང་དབང་དུ་བསྡུ་བར་འདོད་པའི་བསྒྲུབ་བྱ་ཕོ་ཡིན་ན་སྙིང་ག་དང་། མོ་ཡིན་ན་གསང་གནས་ལ་རེག་པ་ཙམ་གྱིས་རང་

།དབང་མེད་པར་ཡིད་གཡོས། རླུང་གི་ཤུགས་ཀྱིས་རང་ཉིད་ཀྱི་མདུན་དུ་བཀུག་སྟེ་མགོ་བོ་བདག་ལ་བསྟན་ནས་ཆགས་ཤིང་མྱོས་པས་འགྱེལ་ཏེ་འདུག་པར་བསམ། དེ་ནས་སྔགས་བཟླས་པའི་རྐྱེན་གྱིས་ལྟེ་བའི་ཧྲཱིཿ ལས་༄༅།
འོད་ཟེར་དམར་པོ་འཕྲོས། རླུང་ཕྱིར་འགྲོ་བ་དང་ལྷན་ཅིག་ཏུ་སྣ་བུག་གཡས་ནས་སོང་། བསྒྲབ་བྱ་ལ་ཐིམ་པས་དམར་ལམ་གྱིས་སོང་། བདག་ལ་སེམས་ལྷག་པར་ཆགས་ཤིང་མྱོས་པར་བསམ། རླུང་ནང་དུ་འཇུག་པ་ན་བསྒྲབ་བྱའི་ཡིད་དང་འོད་
དམར་པོ་ལྷན་ཅིག་ཏུ་སྣ་བུག་གཡོན་ནས་བྱུང་། ལྟེ་བའི་ཧྲཱིཿ་ལ་ཐིམ་པས་བདག་གི་དབང་དུ་འདུས་པར་མོས་པ་དང་བཅས་རླུང་བུམ་པ་ཅན་ཁ་སྦྱར་དུ་གཟུང་། རིག་པ་འཛིན་མེད་དུ་གཞག སྔགས་ཡིད་བཟླས་བྱ། དེ་ལྟར་ངག་བཟླས་དང་། ཡིད་
བཟླས་སྤེལ་ནས་ཐུན་གྱི་དངོས་གཞིར་ཉམས་སུ་བླང་། ཐུན་འཇོག་པ་ན། བསྒྲུབ་བྱ་འོད་དམར་པོ་བདེ་བ་ཆེན་པོའི་ངོ་བོར་ལྟེམ་གྱིས་ཞུ་སྟེ་ལྟེ་བའི་ཧྲཱིཿ ལ་ཐིམ་པར་བསམ་ཞིང་རླུང་སྦྱོར་དང་། འཛིན་མེད་ཀྱི་ལྟེ་བའི་རྒྱས་གདབ། མཐར་འདོད་དོན་
གསོལ་གདབ་དང༌། གཏོར་བསྔོ་སོགས་བསྙེན་པའི་སྐབས་དང་འདྲའོ། །དེ་ལྟ་བུ་ཞག་བདུན་དུ་ཉམས་སུ་བླངས་པས་བསྒྲུབ་བྱ་དབང་དུ་འགྱུར་བ་ཡིན་ལ། གལ་ཏེ་བསྒྲུབ་བྱ་བསོད་ནམས་ཆེ་བས་དབང་དུ་མ་འདུས་ན་སླར་ཡང་བསྙེན་པ་ཁ་གསོ་དང་
བཅས་ལན་གཉིས་ལན་གསུམ་དུ་བསྐྱར་བས་མི་འགྲུབ་མི་སྲིད་པ་ཡིན་ནོ། །གསུམ་པ་ཁྱད་པར་གྱི་ལས་སྦྱོར་དབང་གི་སྦྱིན་སྲེག་བྱ་བར་འདོད་ན། རང་གི་མདུན་དུ་སྟེགས་བུ་ཇི་ལྟར་རིགས་པར་ལི་ཁྲི་ལ་སོགས་པས་བྱུགས་ལ་ཐབ་ཁུང་གྲུ་གསུམ་དམར་

པོ་ཞིག་བྱ། དེར་ཙནྡན་དམར་པོའམ་མཛོ་མོ་ཤིང་ལ་སོགས་པ་མདོག་དམར་ཞིང་རོ་སྐྱུར་བའི་ཤིང་བརྩིག བསྲེག་རྫས་ཀྱི་གཙོ་བོ་ཀཎྜ་ཀ་རིའི་མེ་ཏོག་དམར་པོ་དང་ལན་ཚ་དང་། བུ་རམ་བསྲེས་པའི་རིལ་བུ་སོ་སོ་སྲན་མ་ཙམ་མང་དུ་བསག གཞན་
ཡང་ཡམ་ཤིང་དང་། མར་ཁུ་ཁ་དོག་དམར་པོ་བསྒྱར་བའང་འདུ་བྱ། ཐབ་ཀྱི་གཡས་སུ་གཏོར་མ་ཁ་དོག་དམར་པོར་བསྒྱར་བ་ཞིག་གཞག མེ་ཏོག་ལ་སོགས་པའི་མཆོད་ལྔའང་བཤམ། རང་གི་མདུན་དུ་མཎྜལ་ཁ་དོག་དམར་པོར་བསྒྱུར་བ་ལ་མེ་ཏོག་
གི་ཚོམ་བུ་ལྔ་བཀྲམ་པ་དང་། རྡོ་རྗེ་དྲིལ་བུ། མེ་ཏོག་དམར་པོ། མ་ད་ན། དགང་བླུགས་ཁ་སྦྱར་བ་སོགས་དགོས་པའི་ཡོ་བྱད་ཐམས་ཅད་ཚོགས་པར་བྱས་ལ། ཉིན་ཕྱེད་ཀྱི་དུས་སུ་གོས་རྒྱན་དམར་པོ་དང་བཅས་ཁ་ནུབ་ཏུ་ཕྱོགས་པས་སྐྱབས་འགྲོ་ནས་
བཟུང་༑ དབུས་སུ་ཧྲཱིཿ དམར་པོས་མཚན་པར་གྱུར་ཅེས་པའི་བར་བདག་བསྐྱེད་གོང་ལྟར་བསྒོམ། ལྟེ་བའི་ཡིག་འབྲུ་ལ་སེམས་གཏད་དེ། ཨ་ཧི་ཀ་ལ་ཧྲཱིཿ༔ ཆེ་གེ་མོ་ཝ་ཤཾ་མ་ན་ཡ་ཧྲཱིཿཛཿ ཞེས་ཅུང་ཟད་བཟླས་ནས་འདོད་དོན་གསོལ། བསྲེག་རྫས་
རྣམས་ལ་བསང་ཆུ་འཐོར་ཞིང་ཨཾ་ཨཱཿཧཱུྃ་མང་དུ་བརྗོད་པས་དབང་གི་ལས་སྒྲུབ་པའི་བདུད་རྩིའི་རང་བཞིན་དུ་བྱིན་གྱིས་བརླབ། དེ་ནས་སྔགས་ཀྱི་མཐར་ཛྭ་ལ་རཾ་ཞེས་བཏགས་པས་ཐབ་ཏུ་དཔལ་འབར་གྱི་མེ་སྦར། །སྟོང་པའི་ངང་ལས་དབང་གི་ཐབ་
ཁུང་དམར་པོ་འོད་ཟེར་དམར་པོ་ཁོར་ཡུག་ཏུ་དཀྲིགས་པའི་དབུས་སུ་ལྷ་རྫས་ཀྱི་བུད་ཤིང་མེ་འབར་བ་དང་བཅས་པར་བསམ། ས་ཧི་ཀ་ལ་ཧྲཱིཿ ཞེས་བརྗོད་ཅིང་མཎྜལ་གྱི་མེ་ཏོག་ཐབ་ཀྱི་དབུས་སུ་ཅུང་ཟད་དོར་ལ། དེའི་དབུས་སུ་སྐད་ཅིག་དབང་གི་ལྷ་མོ་

༄༅། །ཏི་ནུ་མ་སྐུ་མདོག་དམར་མོ་སོགས་ནས། དབུས་སུ་ཧྲཱིཿ དམར་པོས་མཚན་པར་གྱུར་ཅེས་པའི་བར་གྱིས་གསལ་གདབ། མཆོད་པ་རྣམས་བྱིན་གྱིས་བརླབས་ལ་ཉེར་སྤྱོད་རོལ་མོ་དང་བཅས་པ་དང་། མེ་ཏོག་དམར་པོ། མ་
ད་ན་རྣམས་གོང་ལྟར་དབུལ། རྡོ་རྗེ་དཔག་མེད་རྒྱལ་པོ་སོགས་དང་། ཕུན་ཚོགས་ཆོས་དབྱིངས་སོགས་ཀྱིས་བསྟོད། དགང་བླུགས་བཟུང་ལ། ས་ཧིཀ་ལ་ཧྲཱིཿཆེ་གེ་མོ་ཝ་ཤཾ་མ་ན་ཡ་ཧྲཱིཿཛཿ ཞེས་པས་མར་ཁུ་ཉེར་གཅིག་སོགས་ཇི་ལྟར་རིགས་པ་
དང་༑ ཡམ་ཤིང་ཉེར་གཅིག་སོགས་དབུལ། དེ་ནས་ཁྱད་པར་གྱི་རྫས་ཀཎྜ་ཀ་རིའི་མེ་ཏོག ལན་ཚ། བུ་རམ་གྱི་རིལ་བུ་རྣམས་གོ་རིམ་མ་ནོར་བ་རེ་གོང་གི་སྔགས་ཁོ་ནས་རེས་མོས་སུ་རྫས་མ་རྫོགས་ཀྱི་བར་དུ་དབུལ། དེའི་ཚེ་དམིགས་པ་
ནི༑ མདུན་བསྐྱེད་ཀྱི་ལྷ་མོའི་ལྟེ་བའི་ཧྲཱིཿ ལས་སོགས་སྒྲུབ་པའི་སྐབས་ལྟར་ཡིད་ཀྱིས་གསལ་གདབ་པ་དང་། མཐར་བསྒྲུབ་བྱ་རང་ལ་བསྟིམ་པའི་བར་འདྲ། རྫོགས་པ་ན་མཆོད་བསྟོད་གོང་ལྟར་དང་གཏོར་མའི་ཕུད་ནས་དབུལ། འདོད་དོན་
གསོལ༑ མ་འབྱོར་པ་དང་སོགས་ཀྱི་མཐར་ཡི་གེ་བརྒྱ་པས་ནོངས་པ་བཤགས། ཛཿ ཧཱྃ་བཾ་ཧོཿ ས་ཐབ་ཀྱི་ལྷ་མོ་རང་གི་ལྟེ་བའི་ཧྲཱིཿ ལ་ཐིམ་པར་བསམ། གནས་གསུམ་བསྲུང་། བསྔོ་སྨོན་བཀྲ་ཤིས་བྱའོ། །དེ་ལྟར་ཞག་ཉེར་གཅིག་སོགས་ཐུན་དུ་
བཅད་དེ་ཉམས་སུ་བླངས་པས་ལས་ཐོགས་པ་མེད་པར་འགྲུབ་པར་འགྱུར་བ་ནི་ངེས་པའོ། བཞི་པ་ནི། རྡོ་རྗེ་ཐེག་པའི་རྩ་བ་དང་ཡན་ལག་གི་དམ་ཚིག་སྤྱི་དང་ཁྱད་པར་དུ་འདིའི་དམ་ཚིག་ཏུ་སེམས་ཅན་ལ་ཕྲག་དོག་མེད་པར་དགའ་བར་བྱ། མིག་ཡུལ་དུ་

གང་མཐོང་བ་ཐམས་ཅད་ལྷ་མོར་བསམས་ནས་དགྱེས་བཞིན་དུ་རང་ལ་ཐིམ་པར་བསྒོམ། འདིའི་བསྙེན་སྒྲུབ་ལ་བརྩོན་པར་བྱ། ལོངས་སྤྱོད་གང་བྱུང་གི་ཕུད་བླ་མ་དང་ལྷ་མོ་ལ་མཆོད་པར་དབུལ། ཆགས་ཞེན་ཆུང་བར་བྱ། མན་ངག་གསང་བས་སྤྱད
ཅིང་སློབ་མ་སྣོད་ལྡན་གཅིག་གཉིས་ཙམ་ལས་མང་བར་མི་སྤེལ་བར་གསུངས་པ་ལྟར་ཚུལ་བཞིན་དུ་བསླབ་པར་བྱའོ། །རིག་སྔགས་གྲུབ་པའི་ཡེ་ཤེས་བྱིན། །ཡིད་འཕྲོག་ལི་ཁྲིའི་ཆུ་གཏེར་གྱིས། །བརྟན་གཡོའི་དངོས་ཀུན་དབང་བྱས་ནས། །སྲིད་ཞིའི་
དགེ་ལེགས་རྒྱས་གྱུར་ཅིག །ཅེས་རྩ་བའི་ཡེ་གེ་དང་། གསལ་བྱེད་ཀྱི་ཡིག་ཆ་སྔ་ཕྱི་འགའ་ཞིག་ལ་བརྟེན་ནས་དབང་གི་ལྷ་མོ་ཏི་ནུ་མའི་བསྙེན་པ་དང་། སྒྲུབ་པ་དང་། ལས་ལ་སྦྱར་བའི་མན་ངག་ཐམས་ཅད་བཀླགས་པས་གྲུབ་པར་འཇམ་དབྱངས་བླ་
མ་དགྱེས་པའི་འབངས་མཁྱེན་བརྩེའི་དབང་པོས་བྲིས་པ་ཤཱནྟ་བྷཾ་བ་ཡོ་སྨརྦ་སུ་ཤྲེ་ཡོ་བ་ཤ་ཀ་ར་བྷཱ་ཡཱ་ཏྲ།། །།

༄༅། །རྗེ་བཙུན་ས་སྐྱ་པའི་མན་ངག་དབང་གི་སྒྲོལ་མ་དམར་མོའི་སྒྲུབ་ཐབས་རྗེས་གནང་ལས་ཚོགས་དང་བཅས་པའི་སྐོར་རྣམས་བཞུགས་སོ།།

༄ ༅། །རྒྱ་གར་སྐད་དུ། ས་མ་ཡ་ཏཱ་རཱ་གུ་ཧྱ་སཱ་དྷ་ནཾ། བོད་སྐད་དུ། དམ་ཚིག་སྒྲོལ་མའི་གསང་སྒྲུབ། རྗེ་བཙུན་སྒྲོལ་མ་ལ་ཕྱག་འཚལ་ལོ། །བདག་ཉིད་སྐད་ཅིག་གིས་རྗེ་བཙུན་མ་
སྒྲོལ་མ་སྐུ་མདོག་དམར་མོ་ཞལ་གཅིག་ཕྱག་གཉིས་མ། པདྨ་དང་ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ། གཡས་ལྕགས་ཀྱུ། གཡོན་ཨུཏྤལ་དམར་པོ་དང་བཅས་པ་བསྣམས་
པ༑ སྐུ་ལ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པར་བསྒོམ། དེའི་ཐུགས་ཀར་པད་ཟླའི་སྟེང་དུ་འཁོར་ལོ་དམར་པོ་རྩིབས་བརྒྱད་པ་ལྟེ་བ་དང་མུ་ཁྱུད་དང་བཅས་པ། དེ་ལྟ་བུ་ཞིག་བསྒོམ། དེའི་ལྟེ་བ་ལ་
1
ཨཾ་གཅིག རྩིབས་བརྒྱད་ལ་ཏཱ། རེ། ཏུཏ། ཏཱ། རེ། ཏུ། རེ། སྭ། རྩིབས་མཆན་ལ་གཡོན་སྐོར་དུ་ཨཱ་ལི་བཅུ་དྲུག་ཟུང་གཉིས་གཉིས། མུ་ཁྱུད་ལ་ཀཱ་ལི་སུམ་ཅུ་རྩ་བཞི་གཡས་སྐོར། ཡིག་འབྲུ་

།ཐམས་ཅད་ལི་ཁྲི་དང་འོལ་མ་སེའི་ཕུང་པོ་ལྟར་དམར་བ་བསམ། དེ་ནས་དབང་དུ་སྡུད་པར་འདོད་པའི་རྣལ་འབྱོར་པས་ཡུལ་དཔོན་ནམ། རང་གི་ཡིད་དུ་འོང་བ་གཅིག་པུའ མ། མང་ཡང་རུང་སྟེ། གཡོན་གྱི་ཨུཏྤ་ལས་
ཁོའི་མགུལ་བཅིང་། གཡས་ཀྱི་ལྕགས་ཀྱུས་ཁོའི་སྙིང་གར་བཏབ་ནས་འགྱེལ་བར་བསམ་ཞིང་། བདག་གི་ཐུགས་ཀའི་སྔགས་ཕྲེང་ལས་འོད་ཟེར་ལྕགས་ཀྱུ་ལྟ་བུ་ཕར་འཕྲོས་པས། བསྒྲུབ་བྱའི་ལུས་ངག་ཡིད་གསུམ། བུ་ག་དགུ། སྙིང་གའི་རྣམ་
པར་ཤེས་པ་ལ་ཕོག་པས། ཕྱི་ནང་ཐམས་ཅད་དམར་ལམ་སོང་བར་བསམ། དེ་བཞིན་དུ་འོད་ཟེར་སྟེང་འོག་ཕྱོགས་བཅུར་འཕྲོས། ལྷ་ཀླུ། གནོད་སྦྱིན། སྡེ་བརྒྱད། རིགས་དྲུག་ལ་ཕོག་པས་ཐམས་ཅད་གོང་ལྟར་སོང་བར་བསྒོམ། ཡང་འཕྲོས་
པས་སྣོད་བཅུད་འཇིག་རྟེན། སྣང་སྲིད་ཐམས་ཅད་ཀྱང་དམར་ལམ་སོང་བར་བསམ། དེ་བཞིན་དུ་ཕར་འཕྲོས་འཇིག་རྟེན་ཁམས་ཀྱི་ཚེ་དང་། ལོངས་སྤྱོད། འབྲུ་དང་བཅུད། མི་ནོར་ཐམས་ཅད་ཚུར་འདུས། རང་གི་ལུས་དང་ཁང་ཁྱིམ་ཐམས་ཅད་
གང་བར་བསྒོམ། ཡང་རྐང་ཞབས་སུ་ཚུར་འདུས། དེ་ལ་དམིགས་པ་རྒྱུན་མི་ཆད་ཡང་ཡང་དམིགས་ལ། རླུང་འབྱུང་འཇུག་མི་དམིགས་པས་སྔགས་འདི་བཟླའོ། ། ཨོཾ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ཝ་ཤཾ་མ་ན་ཡ་¸དཔེ་ལ་ལར་ཧྲཱིཿ༔ ཞེས་པ་འབྱུང་། ནྲྀ་ཛཿ ཝ་
ཤཾ་ཀུ་རུ་ཧཱུྃ་ཛཿསྭཱཧཱ། འཁོར་ལོ་སྔ་མ་ལྟར་བྲིས་ལ་དཔུང་པ་གཡོན་པའམ་མགུལ་དུ་གདགས། ཆོས་འབྱུང་བསྣོལ་མའི་ནང་དུ་གང་དབང་དུ་བསྡུ་འདོད་པ་དེའི་ལིངྒ་རང་གི་མདུན་དུ་བཞག་ནས་དམིགས་པས་ཡང་ཡང་བསྟིམ། བསྒྲུབ་བྱའི་གོས་རྐང་

རྗེས་ཀྱིས། རྫ་སའམ། ས་བཟང་བ་གཞན་དག་རྣམས་མཆོད་རྟེན་དེའི་ནང་དུ་བཅུག་ལ། རྡོག་ཞབས་སུ་མནན་ཅིང་། དམིགས་པ་གོང་ལྟར་བྱ། རྒྱལ་པོ། བློན་པོ། མི་བསོད་ནམས་ཅན་ལ་བྱེད་དུས་ལྕེ་དཔྲལ་པར། ལྕགས་དང་ཟེར་བའང་གདའ། སྟེང་
འཁོར་ལོ་འཁོར་བར་བསྒོམ། རང་གི་ཞབས་སུ་བསམ། བུད་མེད་དབང་དུ་བྱེད་པ་ལ་གསང་གནས་ནས་ལྕགས་ཀྱུས་བཟུང་ནས་རྩ་བརྒྱུད་མར་སོང་། དམར་ལམ་གྱུར་ནས་དྲག་ཏུ་འགུགས་ཤིང་ལིངྒར་བསྟིམ། དབང་དུ་སྡུད་ན། འོད་ཟེར་ཚུར་ལ་
སྡུད༑ བཟླས་པ་མི་བྱེད་པའི་དུས་སུ་བཅུད་ཀྱི་སེམས་ཅན་ཐམས་ཅད་ཇོ་མོའི་སྐུར་བསྒོམ། སྣང་བ་ཐམས་ཅད་དམར་པོ་ལ་སེམས་གཏད། ཐུན་མཚམས་སུ་རིན་པོ་ཆེའི་སྣོད་དུ། གཏོར་མ་ཨོཾ་ཨཱཿ ཧཱུྃ གི་བྱིན་གྱིས་བརླབ། གཏོར་སྔགས་ལ་ཨི་དཾ་བ་
9SLŁ
ལིཾ་ཏ་ཁ་ཁ་ཁཱ་ཧི་ཁཱ་ཧི། བཏགས་ལ་འབུལ་ལོ། །དབང་གི་འཁོར་ལོ་རང་གིས་བཏགས། ཟླ་བ་ཕྱེད་དམ་ཞག་བཅུ་ཚུན་ལ་མངོན་སུམ་དུ་འགྲུབ་ངེས་སོ། གཞུང་ནས་ཚེས་གཅིག་ནས་བཅུ་ཚུན་ལ་འགྲུབ་པར་གསུངས་ཤིང་། མན་ངག་རྣལ་འབྱོར་
་ལས་གསུངས་སོ། །སློབ་དཔོན་ངག་གི་དབང་ཕྱུག་གི་གདམས་པའོ།། ༈ །།སྒྲོལ་མ་དམར་མོའི་འགྲོ་བ་དབང་དུ་སྡུད་པའི་འཁོར་ལོ་དང་བཅས་པ་བཞུགས་སོ། །རྒྱ་གར་སྐད་དུ། ཏཱ་ར་རཀྟ་ག་ཏི་ཝ་ཤཾ་བིདྷི་ཙཀྲ་ནཱ་མ། བོད་སྐད་
དུ༑ སྒྲོལ་མ་དམར་མོའི་འགྲོ་བ་དབང་དུ་སྡུད་པའི་འཁོར་ལོའི་ཆོ་ག་ཞེས་བྱ་བ། རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །དང་པོར་རེ་ཞིག་རྣལ་འབྱོར་པས། ག་པུར་དང་།ྋ གུར་གུམ་དང་། གླ་རྩི་དང་། ཙནྡན་རྣམས་ཀྱིས་གྲོ་ག་ལ་

༄༅། ། ཨུཏྤལ་འདབ་མ་སུམ་ཅུ་རྩ་གཉིས་པ་བྲིས་ལ། འདབ་མ་རེ་རེ་ལའང་སྔགས་འདི་དག་ཚེས་བརྒྱད་ལ་བྲི་བར་བྱའོ། །ༀ་ཏཱ་རེ་ཏུཏྟཱ་རེ་སནྟཱ་རཱ་ཧྲཱིཿ སྭཱཧཱ། ཞེས་ལྟེ་བ་དང་བཅས་པར་རོ། །ༀ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ཝ་ཤཾ་
ཀུ་རུ་པ་ཏ་དྷ་ཏཱ་ར་ཎི་ཧྲཱིཿ སྭཱཧཱ། ཞེས་པ་ནི་མུ་ཁྱུད་ལའོ། །སྟེང་འོག་གི་བདག་ཉིད་ཀྱི་འདབ་མ་དང་བཅས་པར་གསུམ་རིམ་མོ། །དེ་ཉིད་རབ་ཏུ་གནས་པར་བྱས་ལ་དྲིལ་བ་སྲད་བུ་དམར་པོས་དཀྲིས་ཤིང་། སའི་མཆོད་རྟེན་ཁྲུ་གང་པའི་ནང་དུ་གཞུག་
པར་བྱའོ། །གདུགས་ཀྱི་དཀྱིལ་འཁོར་མ་རེག་པའི་མཎྜལ་ལ་སིནྡྷ་རའམ་མཚལ་ལ་སོགས་པས་སྦགས་པར་བྱའོ། །དེར་མཆོད་རྟེན་བཞག་པར་བྱའོ། །མེ་ཏོག་ཨ་ཤྭ་ཀ་ལ་སོགས་པའི་མེ་ཏོག་ལྕགས་ཀྱུ་ཅན་གྱིས་སམ་མེད་ན་མེ་ཏོག་དམར་པོ་གང་རུང་
གིས་དུས་གསུམ་དུ་ཡང་དག་པར་མཆོད་ནས། སྔོན་དུ་གསུངས་པའི་སྔགས་དང་། བསྒྲུབ་བྱའི་མིང་སྤེལ་དང་བཅས་པ་བརྒྱད་ལྷག་པའི་བརྒྱ་རབ་ཏུ་བཟླའོ། །དེ་ལྟར་ཉི་ཤུ་རྩ་གཅིག་གི་བར་དུ་སྒྲུབ་པ་བྱས་ན། འཁོར་ལོས་སྒྱར་བ་ཡང་ངེས་པར་དབང་
དུ་འགྱུར་ན་གཞན་ལྟ་ཅི་སྨོས། གལ་ཏེ་གྲུབ་པར་མ་གྱུར་ན་སེང་ལྡེང་དམར་པོའི་མེ་ལ་འཁོར་ལོ་བདུག་ན་ཐེ་ཚོམ་མེད་པར་འགྲུབ་པར་འགྱུར་རོ། །སྒྲོལ་མ་དམར་མོའི་འགྲོ་བ་དབང་དུ་བྱ་བའི་ཆོ་གའོ། །དེའི་སྒྲབ་ཐབས་གསུངས་པ། ཚོགས་གཉིས་ཀྱི་
སྦྱོར་བ་སྔོན་དུ་གཏང་བར་བྱའོ། །དེ་ནས་པདྨ་དམར་པོ་དང་ཟླ་བ་དམར་པོའི་སྟེང་དུ་ཨུཏྤལ་དམར་པོའི་གེ་སར་ལ་ཧྲཱིཿ དམར་པོས་མཚན་པ་ཡོངས་སུ་གྱུར་པ་ལས་བསྐྱེད་པའི་སྒྲོལ་མ་དམར་མོ། ཞལ་གཅིག་ཕྱག་གཉིས་མ། སྤྱན་གསུམ་མ། གཡས་

ལྕགས་ཀྱུ་དང་། གཅིག་ཤོས་ཀྱིས་ཨུཏྤ་ལས་མཚན་པའི་ཞགས་པ་འཛིན་པ། བརྒྱད་གཉིས་ལོན་པའི་ན་ཚོད་དང་ལྡན་པ། དཔའ་མོའི་ཆ་བྱད་དང་ལྡན་པ། རྒྱན་སྣ་ཚོགས་པས་བརྒྱན་པ། སེམས་དཔའི་སྐྱིལ་ཀྲུང་དུ་གནས་པ། འོད་དཔག་ཏུ་མེད་
པའི་ཅོད་པན་ཅན་དུ་བསམས་ལ། ༀ་ཏཱ་རེ་ཏུ ཏྟཱ་རེ་སནྟ་ཏཱ་རཱ་ཧྲཱིཿ ཆེ་གེ་མོ་ཝ་ཤཾ་ཀུ་རུ་ཞེས་ཁ་དོག་དམར་པོར་བཅས་པའི་འོད་ཟེར་ལྕགས་ཀྱུ་དང་། ཞགས་པ་ལྟ་བུ་རང་གི་སྙིང་ག་ནས་འཕྲོས་པས་བསྒྲབ་བྱ་གང་དབང་དུ་བྱ་བའི་སྙིང་ག་ལ་སོགས་པར་
ལྕགས་ཀྱུས་བཟུང་སྟེ། ཨུཏྤལའི་ཞགས་པས་མགུལ་པ་ནས་བཅིངས་ཤིང་བཀུག་པ་དེ་ཉིད་འོད་དུ་ཞུ་ནས་རང་གི་ཐུགས་ཀར་ཐིམ་པར་བསམ། སྔགས་བཟླ་བར་བྱའོ། །བཟླས་པའི་མན་ངག་གོ །སྒྲོལ་མ་དམར་མོའི་འགྲོ་བ་དབང་དུ་སྡུད་པའི་འཁོར་
ལོ་དང་བཅས་པ་རྡོ་རྗེ་གདན་པ་བསོད་སྙོམས་པས་མཛད་པ་རྫོགས་སོ། །པཎྜི་ཏ་དོན་ཡོད་རྡོ་རྗེ་དང་བ་རི་ལོ་ཙཱ་བས་བསྒྱུར་བའོ། །མངྒ་ལཾ།། ༈ །།ངག་དབང་གྲགས་པ་ལས་བརྒྱུད་པའི་སྒྲོལ་མ་དམར་མོའི་དབང་སྡུད་ས་སྐྱ་པའི་མན་ངག་
བཞུགས་སོ། །ན་མཿ ཏཱ་རཱ་བྷཌྜྷྱ་ར་ཀཱ་ཡ་ན་མོ་ན་མཿ བདག་ཉིད་བརྫུས་སྐྱེས་སུ་རྗེ་བཙུན་མ་སྒྲོལ་མ། པདྨ་དང་ཉི་མའི་སྟེང་དུ། སྐུ་མདོག་དམར་མོ་རྡོ་རྗེ་སྐྱིལ་ཀྲུང་དུ་བཞུགས་པ། གཡས་ན་ལྕགས་ཀྱུ། གཡོན་ན་མེ་ཏོག་ཨུཏྤལ་དམར་པོ་འོད་ཟེར་
ཅན་བསྣམས་པ། རིན་པོ་ཆེའི་རྒྱན་རྣམ་པ་སྣ་ཚོགས་པས་བརྒྱན་པ། འོད་ཟེར་དཔག་ཏུ་མེད་པ་འཕྲོ་བ་ཞིག་བསྒོམས་ལ། དེའི་ཐུགས་ཀར་པད་ཟླའི་སྟེང་དུ། འཁོར་ལོ་རྩིབས་བརྒྱད་ལྟེ་བ་མུ་ཁྱུད་དང་བཅས་པ་བསྒོམ། དེའི་ལྟེ་བར་ༀ་ཧཱ། རྩིབས་

།བརྒྱད་ལ་ཏཱ་རེ་ཏུཏྟཱ་རེ་སྭ་ཞེས་པ་བསམ། རྩིབས་མཆན་བརྒྱད་ལ། ཨཱ་ལི་དམར་པོ་བཅུ་དྲུག་ཟུང་རེ་རེ་བསམ། ཕྱིའི་མུ་ཁྱུད་ལ་ཀཱ་ལི་སུམ་ཅུ་རྩ་བཞི་གཡས་སྐོར་དུ་བསམ། ཡིག་འབྲུ་རྣམས་མཚལ་དཀར་རམ། འོལ་༄ ༅།
མ་སེ་ལྟར་དམར་ཧྲམ་མེ་བའོ། །དེ་ནས་རྒྱལ་པོའ མ། ཡུལ་དཔོན་ནམ། གང་དབང་དུ་བསྔ་འདོད་པ་དེ་དག། ཕྱག་གཡས་ཀྱི་ལྕགས་ཀྱུས་སྙིང་དཀར་ནག་མཚམས་ནས་བཟུང་། གཡོན་གྱི་ཨུཏྤ་ལས་སྐེ་ནས་བཅིངས་ཤིང་བཀུག་སྟེ། བདག་གི་
མདུན་དུ་གན་རྐྱལ་དུ་འགྱེལ་བར་བསམ་ཞིང་། བདག་གི་ཐུགས་ཀའི་སྔགས་ཕྲེང་ལས་འོད་ཉི་ཟེར་ལྕགས་ཀྱུ་ལྟ་བུ་ཕར་འཕྲོས་པས། བསྒྲུབ་བྱའི་ལུས་ངག་ཡིད་གསུམ། བུ་ག་དགུ། སྙིང་གའི་རྣམ་པར་ཤེས་པ་ལ་ཕོག་པས། ཕྱི་ནང་ཐམས་ཅད་
品 6SL
དམར་ལམ་ལམ་སོང་བར་བསྒོམ། དེ་བཞིན་དུ་འོད་ཟེར་སྟེང་འོག་ཕྱོགས་བཅུར་འཕྲོས། ལྷ་ཀླུ་གནོད་སྦྱིན་སྡེ་བརྒྱད། རིགས་དྲུག་ལ་ཕོག་པས་ཐམས་ཅད་གོང་ལྟར་སོང་བར་བསྒོམ། ཡང་འོད་འཕྲོས་པས། སྣོད་བཅུད་འཇིག་རྟེན་སྣང་སྲིད་ཐམས་.
ཅད་དམར་ལམ་གྱིས་སོང་བར་བསྒོམ། དེ་ལས་ཀྱང་ཕར་འཕྲོས། ཕྱོགས་བཅུའི་སངས་རྒྱས་ཀྱི་ཞིང་ཁམས་ཐམས་ཅད་ལ་ཕོག་པས་དེ་ཐམས་ཅད་ཀྱང་དམར་ལམ་སོང་བར་བསམ། དེ་བཞིན་དུ་ཕར་འཕྲོས། ཡང་རྐང་ཞབས་སུ་ཚུར་བསྡུ། དེ་ལ་
དམིགས་པ་རྒྱུན་མི་འཆད་པར་ཡང་ཡང་དམིགས་ལ། སྔགས་འདི་བཟླས་སོ། ཨོཾ་ཏཱ་རེ་ཏུཏྟཱ་རེ་ཆེ་གེ་མོ་ཝ་ཤཾ་མ་ན་ཡ་ནྲྀ་ཛཿ པ་ཤཾ་ཀུ་རུ་ཧཱུྃ་ཛཿསྭཱཧཱ། འཁོར་ལོ་བསྒོམ་པ་ལྟར་བྲིས་ལ། དཔུང་པ་གཡོན་པའམ། མགུལ་དུ་གདགས། ཆོས་འབྱུང་

བསྣོལ་མའི་ནང་དུ་གང་དབང་དུ་བསྡུ་འདོད་པ་དེ་བྲིས་ལ། རང་གི་མདུན་དུ་བཞག་ལ། དམིགས་བྱ་ཡང་ཡང་བསྟིམ། བསྒྲུབ་བྱའི་གོས། རྐང་རྗེས་ཀྱི་ས། རྫ་སའམ། ས་བཟང་བ་གཞན་དག་གམ། སྡེར་ནང་དུ་བཅུག་ལ་རྡོག་ཞབས་སུ་མནན
ཅིང་དམིགས་པ་གོང་ལྟར་བྱ། རྒྱལ་པོ། བློན་པོ། མི་བསོད་ནམས་ཅན་ལ་བྱེད་དུས། ལྕེ་སྟེང་འཁོར་ལོ་འཁོར་བར་བསྒོམ། རང་གི་ཞབས་སུ་བསམ། བུད་མེད་དབང་དུ་བྱེད་པ་ལ། གསང་གནས་སུ་ལྕགས་ཀྱུས་བཟུང་ནས་རྩ་བརྒྱུད་མར་སོང་
དམར་ལམ་གྱུར་ནས་དྲག་ཏུ་འགུགས་ཤིང་། ལིངྒ་ལ་བསྟིམ། དབང་དུ་བྱེད་མི་འདོད་ན། འོད་ཟེར་ཚུར་མི་བསྡུ། བཟླས་པ་མི་བྱེད་པའི་དུས་སུའང་བཅུད་ཀྱིས་སེམས་ཅན་ཐམས་ཅད་ཇོ་མོའི་སྐར་བསྒོམ། སྣང་བ་ཐམས་ཅད་དམར་པོ་ལ་སེམས་
གཏད༑ ཐུན་མཚམས་སུ་རིན་པོ་ཆེའི་སྣོད་དུ། གཏོར་མ་ཨོཾ་ཨཱཿ ཧཱུྃ་གི་བྱིན་གྱིས་བརླབ། གཏོར་སྔགས་ལ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། བཏགས་ལ་འབུལ་ལོ། །དབང་གི་འཁོར་ལོ་རང་ལ་བཏགས་པ་མ་འཛོམ་ཡང་ཉན་གསུངས། ཟླ་བ་ཕྱེད་
ནས་ཞག་བཅུ་ཚུན་ཆོད་ལ་མངོན་སུམ་དུ་འགྲུབ་ངེས་སོ། །ཐེ་ཚོམ་མེད་དོ། །གཞུང་ནས་ཚེས་གཅིག་ནས་བཅུ་ཚུན་ཆད་དུ་འགྲུབ་པར་གསུངས་སོ། །སྔགས་འདི་རྣལ་འབྱོར་གྱི་རྒྱུད་ལས་གསུངས་སོ། །སློབ་དཔོན་ངག་གི་དབང་ཕྱུག་གི་གདམས་
པའོ། །ས་མཱཔྟ་མི་ཐི། བླ་མ་ས་སྐྱ་པ་ཆེན་པོའི་གདམས་པ་ཐུན་མོང་མ་ཡིན་པའོ། །ཤིན་ཏུ་ཟབ་པའི་མན་ངག་རྫོགས་སོ། །ཡར་ཀླུངས་པ་སིཾ་ཧ་དྷུ་ཛ་བྷ་དྲས་དག་པར་སུག་བྲིས་བགྱིས་པ་མངྒལཾ། བླ་མའི་མན་ངག་མ་བྲལ་ཞིང་། །དམ་ཚིག་ལྡན་པའི་

༄༅། །སྐྱེ་བོ་ཡིས། །བསྒྲུབས་ན་འགྲུབ་པར་ཐེ་ཚོམ་མེད། །སྣོད་མིན་རྣམས་ལ་གསང་བར་བྱ། ། ལྕི། །།བཀའ་རྒྱ་དམ་པོ་བདོག་ལགས་སོ། །ཨོཾ་ཏཱ་རེ་ཏུཏྟཱ་རེ་ཏུ་རེ་ཨ་མུ་ཀཾ་ཝ་ཤཾ་མ་ན་ཡ་ནྲྀ་ཝ་ཤཾ་ཀུ་རུ་ཧཱུཾ་ཛཿ
སྭཱཧཱ། སྔགས་ཀྱི་དག་ཡིག་གོ། ༈ །།ན་མཿསརྦ་བུདྡྷ་བོ་དྷི་སཏྭཱ་ནཱན། ཞེས་པ་ནས་སཉྩར་སྭཱཧཱ། ཞེས་པའི་བར་དང་། ༀ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ཝ་ཤཾ་མ་ནཱ་ཡ་སྭཱཧཱ། ཞེས་པ་ལ་གཏོར་སྔགས་སྦྱར། གཏོར་མ་མེད་ན་ཡང་། ལག་པ་
ཐལ་མོ་སྦྱར། རྐང་པ་སྐྱིལ་ཀྲུང་བཅས་ལ་མདུན་དུ་དམིགས་ནས། གོང་ལྟར་སྔགས་ཀྱིས་དབུལ་བར་བྱའོ། །གཏོར་མ་མེད་ཀྱང་སྒོམ་པ་དང་སྔགས་ལ་འབད་པས་ཆོག་གསུང་ངོ་།། ༈ །།ས་སྐྱ་པའི་སྒྲོལ་མ་དམར་མོའི་ལུང་ལེན་པའི་ཐོག་
jru
མར་སློབ་དཔོན་ལྷར་བསྐྱེད། མདུན་དུ་ལྷ་བསྐྱེད་ལ་མཆོད་བསྟོད་གཏོར་མ་ཕུལ་ལ། མཎྜལ་ཕུལ་སེམས་བསྐྱེད་ལ་གསོལ་བ་གདབ། སློབ་མ་ལྷར་བསྐྱེད་ཅིང་བཟླས་ལུང་སྦྱིན། བཅོམ་ལྡན་བདག་ལ། འདི་ལ་སོགས་ཀྱིས་བྱིན་གྱིས་བརླབ། རྗེས་
ཀྱི་མཎྜལ་འབུལ་བ་རྣམས་བྱའོ། །སྒྲུབ་པའི་ལུང་སྦྱིན་པའི་ཕྱག་ལེན་མ་ནོར་བ་ཡིན་ནོ།། ༈ །།སྒྲོལ་མ་དམར་མོའི་དབང་གི་སྦྱིན་སྲེག་གི་མན་ངག་བཞུགས་སོ། །ན་མོ་བྷཊྚཱ་ར་ཀ་ཏཱ་རཱ་ཡཻ། དབང་གི་སྦྱིན་སྲེག་གི་མན་ངག་ནི། སྟེགས་བུ་
དམར་པོར་ཐབ་ཁུང་ཟླ་གམ་དམར་པོ་ངོས་ཤར་བསྟན། རྒྱར་ཁྲུ་གང་། དཔངས་སུ་ཁྲུ་ཕྱེད། མཆུ་དང་ཁ་ཁྱེར་ལ་སོར་བཞི་བཞི་ཡོད་པ། ཁ་ཁྱེར་ལ་ལྕགས་ཀྱུས་མཚན་པ། ནང་དུ་པདྨ་འདབ་བརྒྱད་ཀྱི་ལྟེ་བར་ལྕགས་ཀྱུ་ཅན་བྲི་བརྩི །་བརྐོ་བ་གང་

རུང་བྱ། དེར་བུད་ཤིང་ནི། ལྕི་བ་ལ་ནི་གཏན་བྱར་མི་རུང་། ཙམ་པ་ཀ་སོགས་བོད་དུ་མི་རྙེད་པས་སེང་ལྡེང་ངམ། ཁམ་བུའམ། ཤུག་པའམ། མཛོ་མོ་ཤིང་སོགས་ཤིང་དམར་པོས་བརྩིག ཐབ་ཀྱི་གཡས་སུ་བ་ལུ་སོགས་ཞི་རྫས་མ་ཡིན་པའི་ཤིང་
ཁ་དོག་དམར་པོ། འབྲས་བུ་ཅན་གྱི་ཡམ་ཤིང་སོར་ལྔ་པ་སྦྱིན་སྲེག་གང་བྱེད་ཀྱི་གྲངས་དང་མཐུན་པ། དྲི་བཟང་དམར་པོ་དང་མངར་གསུམ་གྱིས་སྦགས་པ་དང་། ཚ་བའི་ཏིལ་མར་རམ་མར་ཁུ་ལ་འབྲི་མོག་བསྲེས་པ་དང་། ཚེར་མ་ལྕགས་ཀྱུ་ཅན་ཀྱི་
ཤིང་དང་མེ་ཏོག་དམར་པོ་ལྕགས་ཀྱུ་ཅན་རྙེད་ཚད་དང་། འབྲས་ཆེན་ཞོ་དང་མངར་གསུམ་གྱིས་སྦྲས་པའི་ཟས་མཆོག་དང་། དར་ཟབ་དམར་པོའི་ན་བཟའ་དང་། བསྒྲུབ་བྱའི་ལིངྒ་སྔགས་ཅན་དགུག་གཞུག་བྱས་པ་རྣམས་བཤམ། ཡང་ལྷག་པའི་ལྷ་
དང་མེ་ལྷའི་གཏོར་མ་གཉིས་བཤམ། གཡོན་དུ་ཟངས་སྣོད་དུ་དྲི་དང་མེ་ཏོག་དམར་པོ་བླུགས་པས་མཆོད་ཡོན་དང་། མེ་ཏོག་དམར་པོ་དྲི་ཞིམ་པོ་དང་། ཨ་ག་རུའི་སྤོས་དང་། འབྲི་མོག་བསྲེས་པའི་མར་མེ་དང་། ཙནྡན་དམར་པོ་དང་གུར་གུམ་སྦྱར་
བའི་དྲི་ཆབ་དང་། མངར་གསུམ་ལས་སྦྲས་པའི་བཤོས་དམར་པོ་སྟེ་མཆོད་པ་ཚར་གསུམ་བཤམ། བྲིས་ཐབ་ཡིན་ན་མདུན་དུ་མེ་སྒྲིབ་ཅིག་བཞག དེའི་ནང་དུ་རྡོ་རྗེ་དྲིལ་བུ། བསང་ཆུ། ཀུ་ཤ དགང་བླུགས་དང་། རླུང་གཡབ་བཞག དེ་ནས་
སྲོད་ཆེན་པོའི་དུས་སུ། བདག་ཉིད་ཁྲུས་བྱས། དྲི་བཟང་དམར་པོ་དང་སིནྡྷུ་རས་ལུས་ལ་བྱུག ཆས་གོས་རྒྱན་ཐམས་ཅད་དམར་པོ་བྱ། སྟན་དམར་པོ་ལ་ཁ་ནུབ་ཏུ་བསྟན་ནས་སེམས་དཔའི་སྐྱིལ་ཀྲུང་གིས་འདུག་ལ། ཆགས་པའི་ཉམས་དང་ལྡན

༄༅། །པས། ལྷའི་རྣལ་འབྱོར་ཤིན་ཏུ་བརྟན་པར་བསྒོམ། སྨྲ་བ་བཅད། རྡོར་དྲིལ་བཟུང་། ཀུ་ཤའི་རྩེ་མོས་བསང་ཆུ་བླངས་ཏེ། གཡོན་ནས་བརྩམས་ནས་གཡས་སྐོར་དུ། ཐབ་དང་། བསྲེག་རྫས། མཆོད་རྫས། དགང་
བླུགས་ཐམས་ཅད་བསང་། རྒྱལ་པོའམ། སྨད་འཚོང་མའི་ནང་ནས་བྱུང་བའི་མེ་སྣོད་དུ་བཞག་པ་སྦར་ནས་བསངས་ལ། བུད་ཤིང་དང་ལྷན་དུ་མེ་ཚང་དུ་བཅུག ཨོཾ་ཛྭ་ལ་ཛྭ་ལ་ཧཱུཾ། ཞེས་རླུང་གཡབ་ཀྱིས་མེ་སྦར། ཀུ་ཤས་ཐབ་ལ་གཡོགས་ལ་
བཞག དེ་ནས་མེ་བསང་སྦྲང་། སྟོང་པའི་ངང་ལས་ཧཱྃ་ལས་ཡེ་ཤེས་ཀྱི་ཐབ་ཁུང་ཟླ་གམ་དམར་པོ་མཆུ་ཁ་ཁྱེར་དང་བཅས་པའི་ནང་། རཾ་ལས་མེའི་དཀྱིལ་འཁོར་གྲུ་གསུམ་འབར་བའི་དབུས་སུ་པཾ་ལས་པདྨ་དམར་པོའི་སྟེང་དུ་རཾ་ལས་མེ་ལྷ་དམར་པོ་
9LŁ
ཞལ་གཅིག་ཕྱག་གཉིས་པ་གཡས་བགྲང་ཕྲེང་གཡོན་སྤྱི་བླུགས་འཛིན་པ་ཨག་ཚོམ་ཅན་དུ་གྱུར། རང་གི་ཐུགས་ཀ་ནས་འོད་ཟེར་འཕྲོས་ཊུཀྐི་ཧཱུཾ་ཛཿ ཞེས་པས་ཤར་ལྷོ་ནས་མེ་ལྷ་ཡེ་ཤེས་པ་བཀུག་ལ། ཐབ་ཀྱི་ཁ་ཁྱེར་གྱི་སྟེང་དུ་ཀུ་ཤའི་གདན་ལ་.
བཞུགས་པ་ལ། བསང་ཆུས་ཕྱིར་འབྲང་གི་བགེགས་བསྐྲད། མཆོད་ཡོན་དབུལ། ཛཿ ཧཱུཾ་བཾ་ཧོཿ ས་དགུག་གཞུག་བཅིང་། མཆོད་པ་སྣ་ལྔ་རོལ་མོ་དང་བཅས་པ་དབུལ། པདྨའི་ཁུ་ཚུར་གྱིས་གཡས་པར་བླུགས་གཟར་དང་། གཡོན་པས་དགང་
གཟར་བཟུང་། ལག་གཉིས་པུས་མོའི་ནང་ལས་ཕྱིར་མི་འདའ་བར་བྱས་ལ། །དགང་བླུགས་ཀྱི་ཁ་ལ་རཾ་དང་མེ་ལྷའི་ལྗགས་ལ་རཾ་བཀོད་དེ་དགང་བླུགས་གཡས་སུ་བསྐོར་བས་མེ་ལྷའི་ཞལ་ཅུང་ཟད་གདངས་པར་དགང་བླུགས་གསུམ་མམ་བདུན་ཕུལ་ལ་

མེའི་ལྟས་བརྟག དེ་ནས་ཡམ་ཤིང་དང་། སྲེག་བླུགས་དང་། མེ་ཏོག་དམར་པོ་དང་། ཟས་མཆོག་རྣམས་བདུན་བདུན་དབུལ། དེའི་ཚེ་སྔགས་ནི། ཨོཾ་ཨགྣ་ཡེ་སྭཱཧཱ། ཆེ་གེ་མོ་ཝ་ཤཾ་ཀུ་རུ་ཧོཿ ཞེས་པ་འབའ་ཞིག་གིས་དབུལ། ཡམ་ཤིང་དང་
མེ་ཏོག་ནི་གཡས་པའི་མཆོག་སྦྱིན་གྱིས་ཕྱག་རྒྱས་མཐེབ་སྲིན་གྱིས་དབུལ། གཞན་རྣམས་ནི་བླུགས་གཟར་གྱིས་དབུལ། བླུགས་གཟར་རྐྱང་པས་འབུལ་བ་ནི་སྲེག་བླུགས་ཡིན་ལ། དགང་གཟར་མར་གྱིས་བཀང་བའི་སྟེང་དུ་བླུགས་གཟར་མར་གྱིས་
བཀང་བ་སྦྲགས་ནས་འབུལ་བ་ནི་དགང་བླུགས་སོ། །ཡམ་ཤིང་ནི་མེའི་དཀྱིལ་འཁོར་དང་། མེ་ཏོག་ནི་ཕྱག་ཏུ་དང་། གཞན་རྣམས་ནི་ཞལ་དུ་འབུལ་ལོ། །དེ་ནས་བསང་ཆུས་བསངས་པས་མེ་ལྷ་འབར་བའི་རྣམ་པར་གྱུར་པའྀ་དབུས་སུ། སྒྲོལ་མ་
79LŁ
སྒྲུབ་ཐབས་ལྟར་བསྐྱེད། བསྟིམ། དབང་བསྐུར། མཆོད་བསྟོད་བྱས་ལ། སྒྲོལ་མའི་ཞལ་ལ་ཧྲཱིཿ .དང་དགང་བླུགས་ཀྱི་ཁ་ལ་ཧྲཱིཿ༔ བཀོད་ལ་དགང་བླུགས་བདུན་འབུལ། དེ་ནས་ཡམ་ཤིང་དང་། སྲེག་བླུགས་དང་། མེ་ཏོག་དམར་པོ་དང་། ཟས་
མཆོག་རྣམས་རིམ་པར་དབུལ། སྔགས་ནི་ལས་སྔགས་འབའ་ཞིག་གིས་དབུལ། ཡམ་ཤིང་དང་། སྲེག་བླུགས་དང་མེ་ཏོག་འབུལ་ཐེངས་རེ་དང་སྔགས་རེ་སྦྱར་བ་ལ་སྦྱིན་སྲེག་ཅེས་བྱ་བ་ཡིན་པས་གྲངས་བཟུང་སྟེ་བརྒྱ་སྟོང་གི་བར་དབུལ་ལོ། །དེ་
ནས་ལིངྒ་རྣམས་དབུལ་ཞིང་སྒྲུབ་ཐབས་སུ་བཤད་པའི་ལས་སྦྱོར་གྱི་དམིགས་པ་དེ་དག་གསལ་བར་ནན་ཏན་གྱིས་བསྒོམ། དེ་ནས་ན་བཟའ་དབུལ། གཏོར་མའང་དགང་བླུགས་ཀྱིས་དབུལ། མཆོད་བསྟོད་འདོད་དོན་ལ་གསོལ་བ་གདབ། ལྷག་ཆད་ཁ་
"ཙ

༄༅། །བསྐང་། བཟོད་གསོལ་དང་གཤེགས་གསོལ་བྱ། དེ་ནས་མེ་འབར་བ་མེ་ལྷར་གྱུར་པ་ལ། ན་བཟའ་དང་། གཏོར་མ་འབུལ། བསྲེག་རྫས་ལྷག་མ་རྣམས་མ་ལུས་པར་དབུལ། མཆོད་བསྟོད། བཟོད་
གསོལ༑ གཤེགས་གསོལ་བྱ། དགེ་བ་བསྔོ། ལོང་སྐབས་ཡོད་ན་མེ་མ་ཤི་བར་དུ་མི་དཀྲུགས། མི་བདལ། མི་འགོམ། ལོང་མེད་ན་འོ་མ་དམར་པོས་མེ་གཞིལ་ལ་ཐལ་བ་བསྒྲུབ་བྱས་འཐུང་བའི་ཆུ་ལ་དོར་རོ། །ཧོ་མ་བི་དྷི་ཨུ་པ་དེ་ཤ་ས་
མཱཔྟ།། ༈ །།སྒྲོལ་མ་དམར་མོའི་འགྲོ་བ་དབང་དུ་སྡུད་པའི་མན་ངག་བཞུགས་སོ། །འགྲོ་རྣམས་དབང་སྡུད་དང་ཐར་པའི་ལམ་ལ་འགོད། །རྗེ་བཙུན་སྒྲོལ་མའི་ཞབས་ལ་ཕྱག་འཚལ་ལོ། །རྡོ་རྗེ་གདན་པས་མཛད་པའི་སྒྲབ་ཐབས་ཀྱི། །མན་
ངག་ལག་ལེན་བླ་མའི་གསུང་བཞིན་བྲི། །དེ་ཡང་གནས་དབེན་པར་ཉི་མ་མ་ཕོག་པའི་སས་མཎྜལ་གྲུ་བཞི་པ་རྒྱར་མདའ་གང་པ། དཔངས་སུ་མཁྱུད་གང་བ་བྱས་ལ་སིནྡྲ་རའམ་མཚལ་གྱིས་དམར་པོར་བྱུགས་པའི་དབུས་སུ་ཟླ་གམ་གྱི་གཟུགས་བྲིས་པའི་
ཕྱི་རོལ་ཨུཏྤལ་དང་ལྕགས་ཀྱུས་བསྐོར་བ་དབུས་སུ་པདྨ་འདབ་མ་བརྒྱད་པ་བྲིས་པར་གང་དབང་དུ་བྱ་བའི་བསྒྲུ་བྱ་དེའི་གཟུགས་བྲིས་པའི་སྙིང་གར་ཧྲཱིཿ རྒྱབ་ཏུ་ཨོཾ་ཏཱ་རེ་ཏུཏྟཱ་རེ་སནྟཱ་རཱ་ཧྲཱིཿ ཆེ་གེ་མོའི་མི་ནོར་ཟས་གསུམ་ཝ་ཤཾ་ཀུ་རུ་ཧོཿ ཞེས་པ་སིནྡྷ་
རའམ་ཚོན་གྱིས་བྲིས་ལ། སྲད་བུ་དམར་པོས་རྒྱ་གྲམ་དུ་བཅིངས་ནས། སྙིང་གར་གཟུངས་ཐག་དམར་པོ་བཏགས་ལ་པདྨའི་ལྟེ་བར་རང་ལ་མདུན་ཕྱོགས་པར་གན་རྐྱལ་དུ་དཔེ་ལ་ལར། ཏཱ་རེ་ཎེ་ཞེས་པའང་སྣང་། བཞག་གོ །དེའི་སྟེང་དུ་སྐར་མ་རྒྱལ་གྱི་ཉི་ནྀ་

པར་བླངས་པའི་ས་བཟང་པོ་ལ། མཆོད་རྟེནདམར་པོ་ཁྲུ་གང་པ་ནང་སྟོང་པར་བྱས་ལ། ཙནྡན་ནམ་ཤུག་པ་དམར་པོའི་སྲོག་ཤིང་གདུགས་དང་ཆོས་འཁོར་དང་བཅས་པ་བཙུགས་ལ། མཆོད་རྟེན་བུམ་པའི་ཤར་གྱི་ཐད་དུ་ཨོཾ་ཨཱཿ ཧཱུཾ་བྲི་ཞིང་སྒྲོལ་མའི་
སྔགས་དང་ཡེ་དྷརྨ་ཤོག་བུ་ལ་བྲིས་ལ་སྲོག་ཤིང་ལ་དཀྲིས་ནས་སྲོག་ཤིང་དེ་ཉིད་ཕྱུང་འཇུག་ཉན་པར་བྱས་ལ། མཆོད་རྟེན་གྱི་བུམ་པར་མེ་ཏོག་དམར་པོ་བླུགས་ལ། ཡེ་དྷརྨ་དང་བཀྲ་ཤིས་བརྗོད་ལ་རབ་གནས་བྱའོ། །ཚེས་བརྒྱད་ཀྱི་ཉིན་པར་གྲོ་ག་
སྒྲུབ་
ལ༑ གུར་གུམ། གླ་རྩི། ཙནྡན། སིནྡྷུ་ར་རྣམས་ཀྱིས་འཁོར་ལོ་ཨུཏྤལ་པདྨ་འདབ་མ་སུམ་ཅུ་རྩ་གཉིས་པ་ལྟེ་བ་མུ་ཁྱུད་དང་བཅས་པ་བྲིས་པའི་ལྟེ་བ་དང་འདབ་མ་རྣམས་ལ། ཨོཾ་ཏཱ་རེ་ཏུཏྟཱ་རེ་སནྟཱ་རཱ་ཧྲཱིཿ སྭཱ་ཧཱ། ཞེས་པ་བྲི། མུ་ཁྱུད་ལ། ༀ་ཏཱ་རེ་
ཐབས
ཏུཏྟཱ་རེ་ཏུ་རེ་ཆེ་གེ་མོ་ཝ་ཤཾ་ཀུ་རུ་སཾ་ཏཱ་ར་ཏཱ་རྀ ཎི་ཧྲཱིཿ སྭཱཧཱ། ཞེས་པ་བྲིས་ཏེ། འཁོར་ལོ་དེ་ལྟ་བུ་ཁ་སྦྱར་ལ། ཡེ་དྷརྨཱས་རབ་གནས་བྱས་ལ་དྲིལ་ཏེ་སྲད་བུ་དམར་པོས་རྒྱ་གྲམ་དུ་བཅིངས་ནས་མཆོད་རྟེན་གྱི་བུམ་པའི་སྲོག་ཤིང་ལ་གདགས་སོ། །མེ་ཏོག་
ལྕགས་ཀྱུ་ཅན་གྱི་རིགས་རྙེད་ཚད་དང་། གཞན་ཡང་མེ་ཏོག་དམར་པོ་གང་རྙེད་དང་། བཟང་དྲུག་དང་། སིནྡྷ་ར་རྣམས་སྔགས་ཆུས་སྦྲས་ལ་རིལ་བུ་བྱས། དར་དམར་པོས་དྲིལ་ནས་འཁོར་ལོ་དང་ལྷན་ཅིག་ཏུ་བཅིངས་ལ་གཟུངས་ཐག་སྲོག་ཤིང་གི་
བརྒྱུད་ལ་དྲང་། མཐར་མཆོད་པས་བསྐོར། དཀར་གཏོར་གཅིག་བཤམ། མེ་ཏོག་དམར་པོའི་མཆོད་པའང་འདུ་བྱ། སྐྱབས་སུ་འགྲོ་བ་དང་སེམས་བསྐྱེད་པ་སྔོན་དུ་སོང་བས། ཚད་མེད་པ་བསྒོམ། ་སྭ་བྷཱ་ཝས་སྟོང་པར་སྦྱང་། སྟོང་པའི་ངང་ལས་

།པཾ་ལས་པདྨ་དམར་པོ་དང་། ཨ་ལས་རི་བོང་ཅན་དམར་པོའི་སྟེང་དུ། ཨུཏྤལ་དམར་པོའི་ལྟེ་བར་ཧྲཱིཿ དམར་པོས་མཚན་པ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་སྒྲིབ་༄༅།
སྦྱངས༑ སྒྲོལ་མའི་གོ་འཕང་ལ་བཀོད། ཚུར་འདུས་ཡོངས་སུ་གྱུར་པ་ལས། རང་ཉིད་སྒྲོལ་མ་དམར་མོ་ཞལ་གཅིག་ཕྱག་གཉིས་མ། སྤྱན་གསུམ་མ། ཕྱག་གཡས་པས་ལྕགས་ཀྱུ་དང་གཡོན་ཨུཏྤ་ལས་མཚན་པའི་ཞགས་པ་འཛིན་པ། ལོ་བཅུ་
དྲུག་ལོན་པའི་ན་ཚོད་ཅན། དར་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། སེམས་དཔའི་སྐྱིལ་ཀྲུང་དུ་གནས་པའམ། ཞབས་གཡོན་བརྐྱང་བའི་ཚུལ་དུ་བཞུགས་པ། དེའི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་
སྔོན་པོ། སྙིང་གའི་ནང་དུ་ཧྲཱིཿ དམར་པོ་བསམས་ལ། དེ་ལས་འོད་འཕྲོས་པས། རང་བཞིན་གྱི་གནས་ནས། རང་དང་འདྲ་བའི་ཡེ་ཤེས་སེམས་དཔའ་སྤྱན་དྲངས་ལ་མཆོད་ནས། ཕྱག་འཚལ་ཉི་ཤུ་རྩ་གཅིག་ལ་སོགས་པས་བསྟོད། ཛཿ ཧཱུྃབཾ་ཧོཿ
ས་རང་ལ་བསྟིམ། ཡང་འོད་འཕྲོས་པས། རིགས་ལྔ་འཁོར་དང་བཅས་པ་སྤྱན་དྲངས་པ་ལ་མཆོད་ནས། ཨོཾ་སརྦ་ཏ་ཐཱ་ག་ཏ་ཨ་བྷི་ཥིའུ་ཏུ་མཱཾ་གིས་གསོལ་བ་གདབ། རིགས་ལྔས། ཨོཾ་སརྦ་ཏ་ཐཱ་ག་ཏ་ཨ་བྷི་ཏེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་
ཞིང་དབང་བསྐུར་བས། དྲི་མ་ཐམས་ཅད་དག ཆུ་ལྷག་མ་ཡར་ལུད་པ་ལས་འོད་དཔག་ཏུ་མེད་པས་དབུར་བརྒྱན་པར་བསམ་མོ། །དེ་ནས་རང་གི་ཐུགས་ཀར་ཨུཏྤ་ལ་དམར་པོའི་ལྟེ་བར་ཟླ་བ་དམར་པོ། དེའི་ལྟེ་བར་ཧྲཱིཿ དམར་པོའི་མཐར་སྔགས་ཀྱི་

ཡི་གེའི་ཕྲེང་བ་དམར་པོས་བསྐོར་བ་དམིགས་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་སནྟཱ་རཱ་ཧྲཱིཿ སྭཱཧཱ། ཞེས་ཅི་རིགས་པར་བཟླའོ། །དེ་ནས་མདུན་གྱི་མཆོད་རྟེན་དེ། སྭ་བྷཱ་ཝས་སྟོང་པར་སྦྱངས་ལ། སྟོང་པའི་ངང་ལས་བྷཾ་འོད་དུ་ཞུ་བ་ལས། རིན་པོ་ཆེའི་
གཞལ་ཡས་ཁང་གྲུ་བཞི། སྒོ་བཞི། རྟ་བབས་དང་བཅས་པའི་ནང་གི་འཁོར་ལོ་དེ་ཉིད་བདག་བསྐྱེད་ཇི་ལྟ་བ་བཞིན་དུ་བསྒོམ། མཆོད་རྟེན་འོག་གི་ལིངྒ་གང་དབང་དུ་བྱ་བའི་བསྒྲབ་བྱར་དམིགས་ལ། བདག་ལ་སྙིང་ཉེ་བ་དུང་དུང་བྱེད་པར་
བསམ༑ བདག་བསྐྱེད་མདུན་བསྐྱེད་གཉིས་ཀའི་ཐུགས་ཀ་ནས། སྒྲོལ་མ་དམར་མོ་དཔག་ཏུ་མེད་པ་འཕྲོས་ནས་བསྒྲབ་བྱ་གང་ཡིན་པ་རང་དབང་མེད་པར་ལྕགས་ཀྱུས་བླ་མའི་ལྕེ་རྩེ། མི་ཆེན་གྱི་སྙིང་ག། བུད་མེད་ཀྱི་གསང་གནས་ནས་བཟུང་། ཨུཏྤ་
89
ལའི་ཞགས་པས་མགུལ་པ་ནས་བཅིངས་ཏེ་བཀུག་པས་རང་དང་མདུན་བསྐྱེད་ཀྱི་རྐང་པའི་འོག་ཏུ་གནས་པར་བསམ་ཞིང་། སྔ་དྲོའི་ཐུན་ལ་བདག་བསྐྱེད་ལྟར་བཟླ་ཞིང་། ཕྱི་དྲོའི་ཐུན་ལ་རྩ་སྔགས་ཀྱི་དོད་དུ། ཨོཾ་ཏཱ་རེ་ཏུཏྟཱ་རེ་ཏུ་རེ་སནྟ་རཱ་ཏཱ་ར་ཎི་ཆེ་གེ་མོ་
དབང་དུ་སྡུས་ཤིག་རཏྣ་སིདྡྷི་ཝ་ཤཾ་ཀུ་རུ་ཧྲཱིཿ སྭཱཧཱ། ཞེས་བཟླས་ལ། སྣང་བ་ཐམས་ཅད་དམར་པོའི་རང་བཞིན་དུ་སོང་བར་བསམ་མོ། །ཐུན་གྱི་མཚམས་རྣམས་སུ་གཏོར་མ་བསང་སྦྱང་བྱིན་གྱིས་བརླབས་ནས། མདུན་དུ་སྒྲོལ་མ་བསྐྱེད་ལ་ཡེ་ཤེས་པ་
བསྟིམས་ནས་དབང་བསྐུར་ཞིང་རྒྱས་བཏབ་བདག་བསྐྱེད་ལྟར་བྱ། ལྗགས་རྡོ་རྗེའི་སྦུ་གུ་ཅན་གྱིས་གཏོར་མ་གསོལ་བར་བསམ་ལ། བསྙེན་སྔགས་ལ་ཨ་ཀཱ་རོ་བཏགས་པ་གསུམ་ལ་སོགས་པས་ཕུལ། འདོད་པའི་དོན་ལ་གསོལ་བ་གདབ། ཡེ་ཤེས་པ་

༄༅། །གཤེགས། དམ་ཚིག་པ་རང་ལ་བསྡུའོ། །གྲུབ་ན་སྒྲུབ་པའི་སྐབས་འདིར་དབང་གི་སྦྱིན་སྲེག་བྱ། དེ་ལྟ་བུའི་སྒྲུབ་པ་ཞག་ཉི་ཤུ་རྩ་གཅིག་བསྒྲུབས་པས་ངེས་པར་འགྲུབ་བོ། །སྒྲུབ་པ་ཐོན་པ་ན། འཁོར་ལོ་དར་དམར་པོས་
དྲིལ་ལ་རང་གི་མཆན་ཁུང་གཡོན་དུ་བཅང་བར་བྱའོ། །རིལ་བུས་དབང་དུ་བྱ་བ་ནི་ལུས་སམ་གོས་ལ་རེག་པས་དབང་དུ་འདུའོ། །གལ་ཏེ་སྒྲབ་པ་འགྱངས་ན་ཟངས་སྡེར་གྱི་ནང་དུ། སེང་ལྡེང་དམར་པོ་ཟླ་གམ་དུ་བརྩིགས་པའི་མེ་ལ་འཁོར་ལོ་བདུག་ཅིང་
རང་ཉིད་སྒྲོལ་མར་བསྐྱེད་ལ་སྔ་མ་ལྟར་སྔགས་བཟླས་པས་ངེས་པར་འགྲུབ་ཅིང་། ཕྱིས་ནས་དམིགས་པ་ཙམ་གྱིས་ཀྱང་འགྲུབ་པར་འགྱུར་རོ་གསུང་ངོ༌། །ཐུན་མཚམས་ལ་སོགས་པར་མཆོད་བསྟོད་བྱ་ཞིང་། ནོངས་པ་བཟོད་པར་གསོལ་བ་
དང་༑ དགེ་བའི་རྩ་བ་བསྔོ་བ་ལ་སོགས་པ་བྱས་ནས་མི་དམིགས་པའི་རྒྱས་གདབ་ཅིང་སྒྲུབ་པ་ཐོན་པ་དང་། ལས་ཀྱི་རྗེས་མི་མངོན་པར་བྱའོ། །སྒྲོལ་མ་དམར་མོའི་འགྲོ་བ་དབང་དུ་སྡུད་པའི་མན་ངག ས་སྐྱ་པའི་བླ་མ་གོང་མ་རྣམས་ཀྱི་ཐུན་མོང་མ་
ཡིན་པའི་མན་ངག་ཞལ་ཤེས་རྣམས་བླ་མ་སྲས་པས་བསྐུལ་བའི་ངོར། ཨ་ཝ་དྷཱུ་ཏི་པའི་བཙུན་པ་བསོད་ནམས་ཀྱིས་ཡི་གེར་བཀོད་པ་འདིས་འགྲོ་བ་མང་པོ་ལ་ཕན་ཐོགས་པར་གྱུར་ཅིག མངྒ་ལཾ།༎ ༈ །།སྒྲོལ་མ་དམར་མོའི་སྒབ་ཐབས་རྗེས་
གནང་དང་བཅས་པའི་ཆོ་ག་ཁམས་གསུམ་འགུགས་པའི་ལྕགས་ཀྱུ་ཞེས་བྱ་བ་བཞུགས་སོ། །ན་མཿསངྒུ་རུ་པཱ་དཱ་ཡ། བསྟན་པ་དང་འགྲོ་བ་མང་པོ་ལ་ཕན་གདགས་པའི་ཕྱིར་ཁམས་གསུམ་དབང་དུ་སྡུད་པའི་སྒྲོལ་མ་དམར་མོ་བསྒོམ་པར་འདོད་

པས༑ འདིའི་རྗེས་སུ་གནང་བ་ཐོབ་པའི་གང་ཟག་གིས་སྟན་བདེ་བ་ལ་འདུག་སྟེ། སྐྱབས་འགྲོ་སེམས་བསྐྱེད་སྤྱི་དང་མཐུན་པར་བྱས་ལ། རང་སྐད་ཅིག་གིས་རྗེ་བཙུན་མར་གསལ་བའི་ཐུགས་ཀར་ཧྲཱིཿ ཡིག་དམར་པོ། དེ་ལས་འོད་ཟེར་འཕྲོས་
པས༑ རྗེ་བཙུན་མ་སྒྲོལ་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲང་། ཨོཾ་ཨཱརྻ་ཏཱ་རཱ་ས་པ་རི་ཝཱ་ར་ཨོཾ་བཛྲ་པུཥྤ་ཨཱཿ ཧཱུྃ་སྭཱ ཧཱ། སོགས་ནས། ཨོཾ་བཛྲ་ཤབྡ་ཨཱཿ ཧཱུཾ། ཞེས་པས་
མཆོད༑ དེ་རྣམས་ཀྱི་སྤྱན་སྔར་དཀོན་མཆོག་གསུམ་ལ་བདག་སྐྱབས་མཆི། སོགས་ནས། འགྲུབ་པར་ཤོག་གི་བར་ལན་གསུམ་གྱིས་རྒྱུན་བཤགས་བྱ། སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་བསྒོམ། སྣང་སྲིད་འཁོར་འདས་ཀྱིས་
བསྡུས་པའི་ཆོས་ཐམས་ཅད་རང་བཞིན་གྱིས་སྟོང་པར་བསམས་ལ། ཨོཾ་སྭཱ་བྷཱ་ཝ་སོགས་བརྗོད། སྟོང་པའི་ངང་ལས་པཾ་ལས་པདྨ་དམར་པོ་དང་ཨ་ལས་ཟླ་བ་དམར་པོའི་སྟེང་དུ་ཨུཏྤ་ལ་དམར་པོའི་ལྟེ་བར་ཧྲཱིཿ དམར་པོས་མཚན་པ། དེ་ལས་འོད་ཟེར་
འཕྲོས༑ འཕགས་པ་མཆོད། སེམས་ཅན་ཐམས་ཅད་རྗེ་བཙུན་མའི་གོ་འཕང་ལ་བཀོད། ཚུར་འདུས་ཧྲཱིཿ ཡིག་ཨུཏྤལ་དང་བཅས་པ་ལ་ཐིམ། དེ་ཡོངས་སུ་གྱུར་པ་ལས། རང་ཉིད་རྗེ་བཙུན་མ་སྒྲོལ་མ་སྐུ་མདོག་པདྨ་རཱ་ག་ལྟར་དམར་བ། ཞལ་
གཅིག་ཕྱག་གཉིས་སྤྱན་གསུམ་དང་ལྡན་པ། ཕྱག་གཡས་པས་ལྕགས་ཀྱུ་དང་། གཡོན་པས་ཨུཏྤལ་དམར་པོས་མཚན་པའི་ཞགས་པ་འཛིན་པ། ལོ་བཅུ་དྲུག་ལོན་པའི་ན་ཚོད་དང་ལྡན་ཞིང་རབ་ཏུ་དཔའ་མོའི་ཆ་ལུགས་ཅན། ཞབས་སེམས་དཔའི་སྐྱིལ་

།མོ་ཀྲུང་གིས་བཞུགས་པ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་གསོལ་ཞིང་འོད་ཟེར་དམར་པོའི་ཕྲེང་བས་བསྐོར་བ། དེའི་དཔྲལ་བར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུྃ་༄༅།
པོ༑ ཐུགས་ཀའི་སྟོད་དུ་ཟླ་བ་དམར་པོའི་དབུས་སུ་ཧྲཱིཿ༔ ཡིག་དམར་པོས་བརྒྱན་པ། ཞེས་དམ་ཚིག་པ་བསྐྱེད་ནས། རང་གི་ཐུགས་ཀའི་ཧྲཱིཿལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྗེ་བཙུན་མ་སྒྲོལ་
མའི་རྣམ་པར་ཨོཾ་བཛྲ་ས་མཱ་ཛཿ ཞེས་པས་ཡེ་ཤེས་པ་སྤྱན་དྲངས་ལ། གོང་ལྟར་མཆོད་ནས་ཕྱག་འཚལ་ཉེར་གཅིག་གམ། བསྡུ་ན། ལྷ་དང་ལྷ་མིན་སོགས་ཚིགས་སུ་བཅད་པ་གཅིག་གིས་བསྟོད་ནས། ཛཿ ཧཱུྃ་བཾ་ཧོཿ ཞེས་པས་གཉིས་སུ་མེད་
པར་བསྟིམ། སླར་ཡང་ཐུགས་ཀའི་ཧྲཱིཿ ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་ནས། ཨོཾ་པཉྩ་ཀུ་ལ་ས་པ་རི་ཝཱ་ར་ལན་གཅིག་སྦྱར་བའི་མེ་ཏོག་སོགས་ཀྱིས་མཆོད། དེ་རྣམས་
ལ༑ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མཱཾ། ཞེས་གསོལ་བ་བཏབ་པས་འོད་དཔག་མེད་གཙོ་བོར་གྱུར་པའི་རིགས་ལྔས། ཇི་ལྟར་བལྟམས་པ་སོགས་ནས། ཤྲཱི་ཡེ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག ཆུ
ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པར་བསམ་ཞིང་། ལྷ་སྐུ་སྣང་ལ་རང་བཞིན་མེད་པ་ལ་སེམས་གཏད་དེ་ཡུན་རིང་དུ་བསྒོམ་པར་བྱའོ། །དེ་ནས་བཟླས་པ་བྱ་བ་ནི། ཐུགས་ཀའི་ཨུཏྤལ་ཧྲཱིཿདང་བཅས་པ་གསལ་བཏབ་

ནས༑ ཧྲཱིཿ ཡིག་གི་མཐར་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་དང་བྱིན་རླབས་རྣམས་འོད་ཟེར་དམར་པོའི་རྣམ་པར་དབང་དུ་བྱས། དེ་དང་ལྷན་ཅིག་ཁམས་གསུམ་གྱི་
སྐྱེ་འགྲོ་ཀུན་གྱི་དཔལ་འབྱོར་ཐམས་ཅད་ཀྱང་བསྡུས་ནས་རང་དབང་དུ་བྱས་པར་བསམས་ལ། ཨོཾ་ཏཱ་རེ་ཏུཏྟཱ་རེ་སནྟཱ་རཱ་ཧྲཱིཿ སྭཱཧཱ། ཞེས་ཅི་ནུས་བཟླ་བར་བྱའོ། །ཐུན་ལས་ལྡངས་པའི་ཚེ་བདག་བསྐྱེད་ཀྱི་ཡེ་ཤེས་པ་མདུན་གྱི་ནམ་མཁར་ཕྱུང་ལ་གོང་ལྟར་
མཆོད་བསྟོད་བྱས་ནས། འདོད་དོན་ཞུས་ཏེ་གཤེགས་སུ་གསོལ་ཞིང་དགེ་བའི་རྩ་བ་སངས་རྒྱས་ཀྱི་སར་བསྔོས་ལ། གནས་སྐབས་ཐམས་ཅད་དུ་རྗེ་བཙུན་མ་དམ་ཚིག་པའི་ང་རྒྱལ་གྱིས་སྤྱོད་ལམ་བྱ། འདིའི་ལས་ཚོགས་རྣམས་ཡི་གེ་རྙིང་པ་ན་གསལ་
བ་ལྟར་བྱའོ། །ཞེས་སྒྲོལ་མ་དམར་མོའི་སྒྲུབ་ཐབས་ཤིན་ཏུ་གསལ་བ་འདི་ནི་ཨེ་ཝཾ་ཆོས་འཁོར་རྩེར་དཔལ་ལྡན་དོན་གྲུབ་ཀྱིས་བྲིས་པའོ།། ༈ །།རྗེས་གནང་བྱེད་ན་ཇི་ལྟར་རིགས་པའི་སྟེགས་བུ་རས་སམ་དར་དམར་པོས་བཀབ་པའི་སྟེང་དུ་མཎྜལ་
ཙནྡན་དམར་པོས་བྱུགས་པ་ལ། འབྲས་སོགས་ཀྱི་ཚོམ་བུ་དམར་པོ་གཅིག་བྱས་པ་མཉྫི་སོགས་ཀྱི་སྟེང་དུ་བཞག དེའི་མཐར་ཆུ་གཉིས་སྔོན་འགྲོའི་ཉེར་སྤྱོད་གྲུ་བཞི་དང་། མདུན་དུ་གཏོར་མ་དམར་པོ་གཅིག་བཤམས་ལ། མཆོད་པ་རྣམས་ཨ་མྲྀས་
བསང་༑ སྭ་བྷཱ་ཝས་སྦྱང་། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་མཆོག ཞལ་ཟས། རོལ་མོ་

༄༅། །རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཅེས་དང་། སོ་སོའི་སྔགས་དང་ཕྱག་རྒྱས་བྱིན་བརླབས་ནས། བདག་བསྐྱེད་བཟླས་པ་དང་བཅས་པ་གོང་བཞིན་བྱ། དེ་ནས་མདུན་བསྐྱེད་བསང་
སྦྲང་༑ སྟོང་པའི་ངང་ལས་སྔར་བཞིན་ཡན་ལག་བཞི་རྫོགས་སུ་བསྐྱེད་པ་ལ་མཆོད་པ་བྱིན་བརླབས་ཏེ། མཚན་སྔགས་རེ་རེ་ནས་སྔོན་དུ་འགྲོ་བས་ཕུལ་ལ་བསྟོད་པ་བྱ། གཏོར་མ་བསང་སྦྱང་། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་
ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཅེས་དང་། ཨོཾ་ཨཱཿ ཧཱུཾ་ལན་གསུམ་གྱི་བྱིན་གྱིས་བརླབས་ནས། གོང་གི་སྔགས་ལ་ཨ་ཀཱ་རོ་བཏགས་པ་ལན་གསུམ་གྱིས་ཕུལ་
ལ༑ མཆོད་བསྟོད་བྱས་ཏེ། མདུན་བསྐྱེད་ལ་དམིགས་པའི་བཟླས་པ་བྱ། དེ་ནས་ཁྲུས་བྱས་པའི་སློབ་མ་ལ་སེམས་བསྐྱེད་གསལ་བཏབ་ནས་སློབ་མས་མཎྜལ་ཕུལ་ནས། དུས་གསུམ་སངས་རྒྱས་ཐམས་ཅད་སོགས་དང་། དཀོན་མཆོག་གསུམ་ལ་
སོགས་དང་། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་དམ་པས་བདག་ལ་རྗེ་བཙུན་མ་སྒྲོལ་མའི་རྗེས་སུ་གནང་བ་མ་ལུས་པ་སྩལ་དུ་གསོལ། ཞེས་པ་རྣམས་ལན་གསུམ་བྱ། དེ་ནས་སློབ་མ་ལྷར་བསྐྱེད་ཅིང་ཡེ་ཤེས་དབབ་པ་སྤྱི་ལྟར་བྱས་པ་ལ་
བཟླས་ལུང་སྦྱིན། སློབ་མས་མེ་ཏོག་དང་། བཅོམ་ལྡན་བདག་ལ་སོགས་ལན་གསུམ། སློབ་དཔོན་གྱིས། བཅོམ་ལྡན་འདི་ལ་སོགས་དང་། མེ་ཏོག་གཏོར་ཏེ་བྱིན་གྱིས་བརླབ། འདི་ལ་ཐུགས་ཀྱི་རྗེས་གནང་མེད་པས། གཙོ་བོས། མཎྜལ། དེང་

ནས་སོགས་སྤྱི་དང་མཐུན་པར་བྱས་ལ་སློབ་མ་རང་གནས་སུ་བཏང་། སློབ་དཔོན་གྱིས་མཆོད་པ་བྱིན་གྱིས་བརླབས་ནས། མཚན་སྔགས་རེ་རེར་སྦྱར་བའི་མཆོད་བསྟོད་དང་། མ་འབྱོར་པ་དང་སོགས་ཀྱིས་ནོངས་པ་བཟོད་གསོལ་བྱས་ལ། ཨོཾ་ཁྱེད་
ཀྱིས་སེམས་ཅན་དོན་ཀུན་མཛད། །སོགས་ཀྱི་མཐར་མཐེབ་སྲིན་གྱིས་སེ་གོལ་དང་། ཚོམ་བུའི་ཡེ་ཤེས་པ་གཤེགས། དམ་ཚིག་པ་རང་ལ་ཐིམ་ཞེས་བརྗོད་ཅིང་བཀྲ་ཤིས་སོགས་བྱའོ། །ཞེས་པ་འདིའང་དགེ་བཤེས་རིན་ཆེན་འོད་ཟེར་གྱིས་བསྐུལ་བའི་
ངོར༑ རྡོ་རྗེ་གདན་པ་བསོད་སྙོམས་པའི་རྒྱ་གཞུང་དང་། དཔལ་ལྡན་བླ་མ་དམ་པ་བསོད་ནམས་རྒྱལ་མཚན་གྱིས་མཛད་པའི་ཡི་གེ་ལས་ངག་འདོན་བདེ་བར་དཔལ་ལྡན་དོན་གྲུབ་ཀྱིས་ཨེ་ཝཾ་ཆོས་འཁོར་རྩེར་བྲིས་པའོ། །མངྒལཾ༎ ༈ ·།བསྟོད་
པ་ནི། སྙིང་རྗེས་ཞི་མཐའ་ཁེགས་པའི་འོད་ཟེར་དམར་པོ་འབུམ་དཀྲིགས་པས། །ས་གསུམ་རྒྱུ་དང་མི་རྒྱུའི་བརྟན་པ་རང་དབང་མེད་འཕྲོག་ཅིང་། །སྲིད་ཞིའི་ཡོན་ཏན་སྒོ་བརྒྱ་འབྱེད་ཀྱང་མཚན་རྟོག་ལས་གྲོལ་དབྱིངས། །རྒྱལ་ཀུན་སྐྱེད་དང་རོལ་པའི་
ཡུམ་གཅིག་སྒྲོལ་མ་ལ་ཕྱག་འཚལ། །ཞེས་པ་འདིའང་དགོས་སྐབས་ཞིག་ཏུ་ཝཱ་གིནྡྲ་སུ་སིདྡྷས་སྤེལ་བའོ།། ༈ །།རྗེ་བཙུན་མ་སྒྲོལ་མ་དམར་མོའི་བསྙེན་སྒྲུབ་ལས་ཀྱི་མན་ངག་བུང་བ་མྱོས་པའི་འགྲམ་ཆང་ཞེས་བྱ་བ་བཞུགས་སོ། །ན་མསྶངྐུ་རུ་
རཀྟ་ཏཱ་རཱ་ཡཻ། མཛེས་སྡུག་རྣམ་པར་སྒེག་པའི་སྐྱེད་ཚལ་ལས།།ཨུཏྤལ་གསར་པའི་འགུགས་བྱེད་རབ་གཡོ་བས། །སྐྱེ་འགྲོའི་བུང་བ་དབང་དུ་སྡུད་མཛད་པའི། །རྗེ་བཙུན་དཔྱིད་ཀྱི་དཔལ་མོས་སྐྱོངས་གྱུར་ཅིག །འདི་ལ་བློ་དང་མྱོང་བ་ཡི། །གེ་

༄༅། །སར་ཡངས་པའི་སྐབས་དམན་ཀྱང་། །རྩོམ་འདོད་བུང་བ་བཞད་པ་ལས། །མན་ངག་སྦྲང་རྩི་འདི་སྐྱགས་སོ། །དེའང་སློབ་དཔོན་ངག་གི་དབང་ཕྱུག་གྲགས་པ་དང་། རྡོ་རྗེ་གདན་པའི་རྒྱ་གཞུང་ལ་བརྟེན་པའི་རྗེས་བཙུན་
སྒྲོལ་མ་དམར་མོའི་ལས་ཁྲིགས་ཀྱི་མན་ངག་ཉམས་སུ་ལེན་པ་ལ་ཉེར་བསྡོགས་དང་། དངོས་དང་རྗེས་སུ་འགྲོ་བ་སྡོམ་པ་ལས། དང་པོ་ལ་བཞི། མཆོད་རྟེན་དང་། འཁོར་ལོ་དང་། སྟེགས་བུ་དང་། ལིངྒ་བཅའ་བའོ། །དང་པོ་ནི། རྒྱལ་གྱི་ཉིན་
བཀྲ་ཤིས་པའི་ས་དང་། གནས་ཁྱད་པར་ཅན་གྱི་ས་དང་། བླ་མ་དམ་པའི་གདུང་དང་། སྔགས་ཆུ་སྦྱར་བའི་འཇིམ་པ་ས་སེལ་དང་མ་འདྲེས་པ་ལས། མཆོད་རྟེན་པད་སྤུངས་ཀྱི་རྣམ་པ། བྲེ་མན་ཆད་ཁོག་སྟོང་དུ་བཟོས་ལ། མཚལ་དང་པྲ་རྩིས་
བྱུག བུམ་པའི་མདུན་ལ་ཡི་གེ་གསུམ་བྲི། ཙནྡན་དམར་པོའམ་མ་འབྱོར་ན་ཤུག་པ་དམར་པོའི་སྲོག་ཤིང་གི་རྩེ་ལ་གདུགས་བཅུ་གསུམ་ཆར་ཁེབས་ཏོག་དང་བཅས་པ། རྩ་བ་འཕང་མདུང་གི་རྩེ་ལྟ་བུ། མདུན་ངོས་ལ་འཁོར་ལོ་གཞུག་པའི་ཁུང་བུ་ཡོད་
པ༑ སྒྲོལ་མའི་སྔགས་དང་། རྟེན་འབྲེལ་སྙིང་པོས་ཁྱབ་པར་བྲིས་པ་དེ་ལྟ་བུ་ནང་དུ་བཅུག་པའི་མཆོ་ད་རྟེན་ཁྲུ་གང་པ་ཤིན་ཏུ་མཛེས་པར་འོང་བ་ཞིག་བྱས་ལ། དེ་ཉིད་སྒྲོལ་མར་བསྐྱེད་བསྟིམ་མཆོད་ཅིང་བསྟོད། མེ་ཏོག་དམར་པོ་འཐོར་ཞིང་ཡེ་དྷརྨཱ་
དང་༑ ཕུན་སུམ་ཚོགས་པ་ལ་སོགས་པའི་བཀྲ་ཤིས་བརྗོད་པས་རབ་གནས་བྱའོ། །གཉིས་པ་འཁོར་ལོ་ནི། རྡོ་རྗེ་གདན་པའི་གཞུང་ལྟར་ན། ཚེས་བརྒྱད་དང་སྐར་མ་རྒྱལ་གྱི་ཉིན།འཇིག་རྟེན་དང་འཇིག་རྟེན་ལས་འདས་པའི་གཏོར་མ་བསྔོས་

ལ༑ འདོད་གསོལ་གདབ། གོས་དམར་པོ་གྱོན་ལ་ཁ་ནུབ་ཏུ་ཕྱོགས་པས་ཆགས་པའི་སེམས་ཀྱིས། གཞི་དམར་པོའི་སྟེང་དུ་དར་དམར་པོའམ་ཤོག་བུ་ལ་མཚལ་བྱུགས་པ་གྲུ་བཞི་པ་གཉིས་ལ་བུ་མོ་ལོ་བཅུ་གཉིས་མའི་རང་བྱུང་གི་ཁྲག་དང་། ཁྱེའུ་ལོ་
བཅུ་དྲུག་པའི་སྲིན་ལག་གཡོན་པའི་ཁྲག་དང་། ག་བུར་དང་། གུར་གུམ་དང་། ཙནྡན་དམར་པོ་དང་། གླ་རྩི་དང་། རྒྱ་སྐྱེགས་དང་། སིནྡ་ར་སྦྱར་བའི་སྣག་ཚ་བྱས་ལ། ཙནྡན་དམར་པོའི་སྨྱུ་གུས་ཨུཏྤ་ལ་འདབ་མ་སུམ་ཅུ་རྩ་གཉིས་པ་མུ་ཁྱུད་མེ་
རི་དང་བཅས་པ་བྲི། ལྟེ་བའི་དབུས་སུ་ཨོཾ་གཉིས་མགོ་སྤྲད། འདབ་མ་སོ་སོ་ལ་ཡིག་མགོ་ཕྱིར་བསྟན་པའི། ཏཱ་རེ་ཏུཏྟཱ་རེ་སནྟཱ་རཱ་ཧྲཱིཿ སྭཱཧཱ། ཞེས་པ་ཚར་གཉིས་ཀྱི་ཡིག་འབྲུ་རེ་རེ་བྲི། ཕྱིའི་མུ་ཁྱུད་ལ་ཨོཾ་ཏཱ་རེ་ཏུཏྟཱ་རེ་སནྟཱ་རཱ་ཧྲཱིཿ ཡུལ་ཆེ་གེ་མོའི་
9LL
གནས་ཆེ་གེ་མོ་ན་གནས་པའི་རིགས་རུས་ཆེ་གོ་མོ་ཅན་གྱི་མིང་ཆེ་གེ་མོ་བླ་དགས་དང་བཅས་པ་ཝཱ་ཤཾ་ཀུ་རུ་ཧོཿ ཧྲཱིཿ སྭཱཧཱ། ཞེས་ཉིས་རིམ་དང་ཧར་སྟོང་མེད་པ་ཁྲིག་འགྲིགས་པ་བྲི། དེ་ནི་འོག་འཁོར་རོ། །སྟོད་འཁོར་ཡང་དེ་ལྟ་བུ་ལས་ཁ་འོག་ཏུ་
ཕྱོགས་པ་ཅན་བྲིའོ། །ངག་དབང་གྲགས་པའི་རྒྱ་གཞུང་ལྟར་ན། འཁོར་ལོ་རྩིབས་བརྒྱད་ལྟེ་བ་མུ་ཁྱུད་དང་བཅས་པའི་ལྟེ་བར་ཨོཾ་དང་། རྩིབས་བརྒྱད་ལ་མདུན་ནས་རིམ་བཞིན། ཏཱ་རེ། ཏུཏྟཱ་རེ། ཏུ་རེ། སྭཱཧཱ་རྣམས་དང་། རྩིབས་མཆན་བརྒྱད་
ལ་ཨཱ་ལི་བཅུ་དྲུག་གི་ཡིག་འབྲུ་གཉིས་རེ་དང་། མུ་ཁྱུད་ལ་ཀཱ་ལི་སུམ་ཅུ་སོ་བཞི་སྟེ། ཐམས་ཅད་ཀྱང་ཡིག་མགོ་ཕྱིར་བསྟན་གཡས་སྐོར་དུ་བྲི། དེ་གཉིས་གང་ལྟར་ཡང་ཟངས་གཞོང་དུ་མེ་ཏོག་དམར་པོའི་སྟེང་དུ་འཁོར་ལོ་བཞག་ལ། བདག་བསྐྱེད་

༄༅། །ཀྱི་ང་རྒྱལ་བརྟན་པོས་སྦྱོང་ཁྲུས་སྔོན་དུ་བཏང་། འཁོར་ལོ་སྒྲོལ་མར་བསྐྱེད། ཕྱོགས་བཅུའི་སངས་རྒྱས་བྱང་སེམས་ཐམས་ཅད་སྒྲོལ་མའི་རྣམ་པར་སྤྱན་དྲངས་ལ་བསྟིམ། དབང་བསྐུར། མཆོད་བསྟོད། སྒྲོལ་མ་འོད་
དུ་ཞུ་ནས་ཡིག་འབྲུ་དང་ཨུཏྤ་ལའི་རྣམ་པར་དམར་ཧྲོམ་མེར་སོང་བར་བསྒོམ་པ་དང་། འཁོར་ལོ་སྔ་མ་ལྟར་ན་ཡང་འོད་ཀྱི་ལྕགས་ཀྱུ་དང་ཞགས་པས་བསྒྲུབ་བྱ་རང་དབང་མེད་པར་བཀུག དེ་འོད་དུ་ཞུ་བ་མིང་ཡིག་ལ་བསྟིམ་པའི་དམིགས་པ་ལན་མང་དུ་
བྱ༑ གཉིས་པོ་གང་ལྟར་ཡང་རྟེན་འབྲེལ་སྙིང་པོ་དང་། རྩ་སྔགས་མང་དུ་བཟླས་པའི་མེ་ཏོག་འཐོར་བས་ལྷག་པར་གནས་པར་བྱས་ལ། འཁོར་ལོ་མ་འཆོལ་བར་ཁ་སྦྱར་ལ་དྲིལ། སྐུད་དམར་གྱིས་རྒྱ་གྲམ་དུ་བར་མཚམས་མེད་པར་དཀྲིས་པ་
LLL
དང་༑ གླང་པོ་སྣ་སོགས་མེ་ཏོག་དམར་པོ་ལྕགས་ཀྱུའི་རྣམ་པ་ཅན་དང་། འཁོར་ལོའི་བྲི་རྫས་བསྲེས་པ་སྔགས་ཆུས་སྦྲས་པའི་རིལ་བུ་མང་དུ་བྱས་པ་དར་དམར་གྱི་ཐུམ་བུར་གཏུམ་པ་དང་བཅས་པ་སྲོག་ཤིང་གི་ངོས་ཀྱི་ཁུང་བུར་གཞུག་པའམ་མ་ཤོང་ན་
སྲོག་ཤིང་ལ་གདགས་པས་ཀྱང་འཐུས་སོ། །གསུམ་པ་སྟེགས་བུ་ནི། ཉི་མ་མ་ཕོག་པའི་ས་ལ་གྲུ་བཞི་མདའ་གང་། དཔངས་སུ་མཁྱུད་གང་པ་བྱས་ལ། སིནྡྷ་ར་དང་མཚལ་གྱིས་བྱུགས་པའི་སྟེང་དུ། མཎྜལ་ཟླ་གམ་ཁྲུ་གང་པ་ངོས་ཤར་དུ་བསྟན་
པ༑ དེའི་ཕྱིར་སོར་བཞིའི་ཉིས་རིམ་ཅན། ཕྱི་རོལ་དུ་ཨུཏྤ་ལའི་ཞགས་པ་དང་ལྕགས་ཀྱུ་སྤེལ་བས་བསྐོར་བ། དེའི་དབུས་སུ་མཆོད་རྟེན་གྱི་རྒྱ་དང་མཉམ་པའི་པདྨ་འདབ་བརྒྱད། ལྟེ་བར་མགོ་ནུབ་ཏུ་བསྟན་པའི་ལྕགས་ཀྱུས་མཚན་པ་བྲིའོ། །བཞི་པ་

ལིངྒ་ནི། ཤོག་བུ་ལ་སིནྡྷ་ར་དང་རྒྱ་སྐྱེགས་དང་། མཚལ་གྱིས་བསྒྲུབ་བྱའི་གཟུགས་གཅེར་བུ་གན་རྐྱལ་བཞག་པ། ཡན་ལག་ལྕགས་སྒྲོག་གིས་བཅིངས་པ། སྙིང་གར་ནྲ། དཔྲལ་བར་རུས། ལྟོ་བར་མིང་ཡིག་རྒྱས་པ་ཝཱ་ཤྱ་ཀུ་རུ་ཧཱོ འདོམས་
སུ་བླ་དྭགས་རྒྱབ་ཀྱི་སྙིང་གའི་ཐད་དུ་ཧྲཱིཿ དེའི་མཐར་འཁོར་ལོའི་མུ་ཁྱུད་ཀྱི་སྔགས་བྲི། སྐུད་དམར་གྱིས་རྒྱ་གྲམ་དུ་བཅིངས་ལ། སྙིང་གའི་ནྲྀ་ལ་གཟུངས་ཐག་དམར་པོའི་སྣེ་མོ་སྦྱིན་གྱིས་སྦྱར། དེ་མཎྜལ་གྱི་དབུས་སུ་རང་ལ་མགོ་བསྟན་ཏེ་
བཞག དེའི་སྙིང་གར་མཆོད་རྟེན་གྱི་སྲོག་ཤིང་རེག་པར་བྱས་ལ་གཟུངས་ཐག་སྲོག་ཤིང་ལ་བརྒྱུད་པ་རང་གི་བཟུང་ཆོག་པ་བྱ་ཞིང་། མཆོད་རྟེན་གྱི་ནང་གོ་མཚམས་མེད་པར་མཆོད་པའི་མེ་ཏོག་ལྕགས་ཀྱུ་ཅན་དམར་པོས་བཀང་ལ་བཞག དེའི་མཐར་
8LL
ཞོ་དང་། མངར་གསུམ་དང་། འབྲས་ཟན་སྒྲབ་པའི་གཏོར་མ་དམར་པོ་ཤ་དང་སྒོག་པ་སྤངས་པ་དང་། མཆོད་པ་སྣ་ལྔ་དམར་པོས་བསྐོར་རོ། །སྤྱི་དོན་གཉིས་པ་དངོས་གཞི་ལ་བདག་བསྐྱེད་དང་། མདུན་བསྐྱེད་དང་། ཐུན་མཚམས་ཀྱི་བྱ་བའོ། །
དང་པོ་ནི། སྒྲབ་པ་པོ་འདི་ཉིད་ཀྱི་རྗེས་སུ་གནང་བ་དང་། གདམས་པའི་ལུང་ནོས་པ། དམ་ཚིག་དང་ལྡན་པས་མཚམས་དམ་པར་བཅད། གོས་དམར་པོ་གྱོན། ཁ་ནུབ་ཏུ་ཕྱོགས་པས་སྟན་བདེ་བ་ལ་འདུག་སྟེ། སྐྱབས་འགྲོ་སེམས་བསྐྱེད་བྱ། ཁྱད་
པར་དུ་བསྒྲུབ་བྱ་དེ་ཉིད་ལ་ཕན་གདགས་པའི་ཕྱིར་དབང་དུ་བསྡུས་ནས་སངས་རྒྱས་ཀྱི་ས་ལ་དགོད་པའི་འདུན་པ་ཤུགས་དྲག་ཏུ་བྱས་ཏེ། རང་འདོད་ཀྱི་ལྷད་མ་ཞུགས་པ་གལ་ཆེ་གསུངས། དེ་ནས་ཨོཾ་སྭ་བྷཱ་ཝའི་སྔགས་ཡིད་ཀྱིས་བཟླས་ཤིང་ཨ་ཧཾ་གི་དོན་

༄༅། །ཟབ་གསལ་གཉིས་སུ་མེད་པའི་བདག་ཉིད་སྟོང་པ་ཉིད་བསྒོམ། དེའི་ངང་ལས་རྡོ་རྗེའི་ས་གཞི་རྭ་བ་གུར་དྲྭ་བ་བླ་བྲེ་མེ་རི་དང་བཅས་པའི་དབུས་སུ་པཾ་ལས་པདྨ་དམར་པོ་དང་ཨ་ལས་ཟླ་བའི་དཀྱིལ་འཁོར་དམར་པོའི་སྟེང་དུ་
རང་གི་སེམས་ཉིད་ནཱ་ད་ལས་ཧྲཱིཿ དམར་པོའི་རྣམ་པ། དེ་ལས་ཨུ ཏྤ་ལ་དམར་པོའི་ལྟེ་བར་ཧྲཱིཿ ས་མཚན་པ། དེ་ཡོངས་སུ་གྱུར་པ་ལས་རང་ཉིད་རྗེ་བཙུན་མ་སྐུ་མདོག་དམར་མོ་པདྨ་རཱ་གའི་མདངས་ལྟར་གསལ་བ་ཉི་མ་འབུམ་གྱི་གཟི་འོད་ཅན་ཞལ་
གཅིག་ཕྱག་གཉིས་མ་རྣམ་པར་སྒེག་ཅིང་རྗེས་སུ་ཆགས་པའི་ཉམས་དང་ལྡན་པ། ཕྱག་གཡས་པས་ཨུཏྤ་ལ་དམར་པོའི་འདབ་མའི་ལྕགས་ཀྱུ་དང་། གཡོན་པས་ཨུཏྤ་ལ་དམར་པོའི་ཞགས་པ་འཛིན་པ། སྤྱན་གསུམ་ཟུར་གྱིས་གཟིགས་ཤིང་ཞལ་གྱི་
འཛུམ་པས་འཇིག་རྟེན་གྱི་གཙོ་བོ་མཐའ་དག་གི་ཡིད་འཕྲོག་པ། དབུ་སྐྲ་ཕྱེད་གྱེན་དུ་བཅིངས་ཤིང་ཕྱེད་ཐུར་དུ་གྲོལ་བ། རིན་པོ་ཆེའི་རྒྱན་སྣ་ཚོགས་པས་སྤྲས་པ། མངོན་པར་རྒྱས་པའི་ནུ་མ་ཟུང་གིས་བྲང་གི་དཀྱིལ་འཁོར་མཛེས་པ། གསང་བའི་ཆུ་
སྐྱེས་རྣམ་པར་གཡོ་བའི་ཀུན་དགའ་ཅན། སྐུ་ལས་ཤིན་ཏུ་དམར་ཞིང་གསལ་ལ་རྣོ་བ་ལྕགས་ཀྱུ་ལྟ་བུའི་འོད་ཟེར་གྱི་ཚོགས་ཕྱོགས་ཀུན་ཏུ་འཕྲོས་པས། ས་གསུམ་པོ་ཐམས་ཅད་འོད་དམར་པོའི་རང་བཞིན་དུ་ཡོངས་སུ་གསལ་ཞིང་ཟིལ་གྱིས་གནོན་པར་
མཛད་པ། དེའི་གནས་གསུམ་དུ་ཨོཾ་ཨཱཿ ཧཱུྃ། ཧཱུྃ་གི་ནང་དུ་ཧྲཱིཿ དམར་པོ། དེ་ལས་འོད་ཟེར་འཕྲོས་པས་བརྟན་གཡོ་འཁོར་འདས་ཐམས་ཅད་ལ་རང་བཞིན་གྱིས་བཞུགས་པའི་རྗེ་བཙུན་མའི་སྐུ་ནམ་མཁའ་གང་བ་སྤྱན་དྲང་། མཆོད་ཅིང་ཕྱག་འཚལ་

ཉེར་གཅིག་གིས་བསྟོད་ལ། ཛཿ ཧཱུྃ་བཾ་ཧོཿ ས་རང་དང་དབྱེར་མེད་དུ་བསྟིམ། ཡང་འོད་འཕྲོས་པས་རིགས་ལྔ་འཁོར་བཅས་སྤྱན་དྲངས་པ་ལ་མཆོད་ནས། ཨོཾ་སརྦ་ཏ་ཐཱ་ག་ཏ་ཨ་བྷི་ཥི ཉྩ་ཏུ་མཱཾ་ཞེས་གསོལ་བ་བཏབ་པས། དེ་རྣམས་ཀྱིས་ཇི་ལྟར་
བལྟམས་པ་སོགས་ཀྱིས་ཡས་བབས་ཀྱི་ཚུལ་དུ་དབང་བསྐུར་དྲི་མ་དག མས་བརྟན་གྱི་ཚུལ་དུ་ཆུ་ལྷག་མ་ཡར་ལུད་པ་ལས་རང་གི་བླ་མ་དང་དབྱེར་མེད་པའི་འོད་དཔག་ཏུ་མེད་པས་དབུར་བརྒྱན། ཞེས་ཡན་ལག་བཞིས་བསྐྱེད། ཚིག་སྣ་བསྡུ་ན་རྗེས་
གནང་གི་ཡིག་ཆ་བཞིན་བྱེད་ཆོག་ཅིང་མདུན་བསྐྱེད་ལའང་འགྲེ། དེ་ནས་རང་གི་ཐུགས་ཀར་ཨུ ཏྤ་ལ་དམར་པོའི་ལྟེ་བར་ཟླ་བ་དམར་པོའི་སྟེང་དུ་ཧྲཱིཿ ཡིག་གི་ཐ་མར་སྔགས་ཀྱི་ཡི་གེ་མར་མེའི་ཕྲེང་བ་ལྟ་བུ་རབ་ཏུ་དམར་བས་བསྐོར་བ་དེ་ལས་འོད་ཟེར་
དམར་པོ་ལྕགས་ཀྱུ་ལྟ་བུ་འཕྲོས་པས། སྐྱེ་འགྲོ་ཐམས་ཅད་དབང་དུ་བསྡུས་ཏེ་མེ་ཏོག་ལ་བུང་བ་འདུ་བ་ལྟར་རང་ལ་འདུད་ཅིང་ལྷ་འདྲེ་མི་གསུམ་གྱི་རྣམ་པར་ཤེས་པ་ཨ་ཏྲི་ནྲྀ་ཡིག་གི་རྣམ་པར་ཡོད་པ་རང་གི་ཐུགས་ཀའི་ས་བོན་ལ་ཐིམ་པར་བསམས་
ལ༑ ཨོཾ་ཏཱ་རེ་ཏུཏྟཱ་རེ་སནྟཱ་རཱ་ཧྲཱིཿ སྭཱཧཱ། ཞེས་རྩ་བའི་སྔགས་འདི་ཉིད་བཟླས་པའི་སྐྱོན་དྲུག་དང་བྲལ་བས་ཟློས་པ་ནི་བསྙེན་པའམ་སྒྲུབ་པའོ། །གཉིས་པ་མདུན་བསྐྱེད་ནི། མདུན་གྱི་མཆོད་རྟེན་དེ། སྭ་བྷཱ་ཝས་སྦྱང་། སྟོང་པའི་ངང་ལས་བྷཾ་ལས་རིན་
པོ་ཆེའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་དང་བཅས་པར་བསྐྱེད་པའི་ནང་དུ་འཁོར་ལོ་དེ་ཉིད་བདག་བསྐྱེད་ཇི་ལྟ་བ་བཞིན་དུ་རྗེ་བཙུན་མར་དམིགས། དེའི་ཐུགས་ཀར་ཡང་བྲིས་པ་ཇི་ལྟ་བའི་འཁོར་ལོ་དེ་ཉིད་གསལ་བཏབ་ལ་གནས་གསུམ་བྱིན་གྱིས

༄༅། །བརླབ། ཡེ་ཤེས་པ་དགུག་བསྟིམ། དབང་བསྐུར་ཞིང་རྒྱས་གདབ་པའི་བར་བདག་བསྐྱེད་ལྟར་བྱ། མདུན་གྱི་མཎྜལ་པདྨ་རཱ་གའི་དོང་ཟླ་གམ་གྱི་རྣམ་པར་ཅན་གྱི་ནང་དུ་ཟླ་བ་དམར་པོའི་སྟེང་དུ་ལིངྒ་དེ་ནྲྀ་ལས་བསྒྲུབ་བྱ་
དངོས་སུ་གསལ་ལ། དེ་ནས་བདག་མདུན་གཉིས་ཀའི་ཐུགས་ཀ་ནས་སྒྲོལ་མ་དམར་མོ་ལྕགས་ཀྱུ་དང་ཞགས་པ་ཅན་མཐའ་ཡས་པ་བསྒྲུབ་བྱ་གང་ན་གནས་པའི་ཕྱོགས་སུ་སྤྲོས། དེ་རྣམས་ཀྱིས་ཨུཏྤ་ལའི་ཞགས་པས་བསྒྲུབ་བྱའི་སྐེ་ནས་
བཅིངས། ལྕགས་ཀྱུས་ཕོའི་སྙིང་ག་དང་མོའི་སྐྱེ་གནས་ནས་དྲངས། ལས་ཀྱི་རླུང་དམར་གྱིས་བཏེག འདར་ཧྲི་ལི་ལི་རང་དབང་མེད་པར་བཀུག་ནས་ལིངྒ་དང་དབྱེར་མེད་དུ་ཡང་ཡང་བསྟིམ། བདག་མདུན་གཉིས་ཀའི་ཞབས་འོག་ཏུ་མནན་པར་
I8
བསམས་ལ་བསྒྲུབ་བྱའི་གོས་དང་། རྐང་རྗེས་ཀྱི་ས་ཡོད་ན་མཆོད་རྟེན་དང་། རང་གི་རྡོག་ཞབས་སུ་མནན་པར་གསུངས་ཀྱང་སྟེགས་བུའི་རྒྱུ་ལ་བསྲེས་ནའང་རུང་། རང་གི་ཐུགས་ཀ་ནས་ལྷ་མོ་དམར་མོ་བུམ་པ་ཐོགས་པ་མང་པོ་སྤྲོས་པས་བསྒྲུབ་བྱ་ལ་/
དབང་བསྐུར། བདུད་རྩི་དམར་པོས་བཀྲུས་པས་རང་ལ་མ་དད་པའི་དྲི་མ་སྦྱངས། ལུས་དམར་པོར་བསྒྱུར། རང་ལ་སྙིང་ཉེ་དུང་དུང་། ཤེས་པ་ཕྱོ་ཕྱོ་འདུག་པ་ལས། ལུས་ཀྱི་བཅུད་ཐམས་ཅད་འོད་དམར་པོའི་རྣམ་པར་སྙིང་གར་འདུས། སྙིང་གའི་
དྭངས་མ་ལྔ་པོར་རང་གི་ཐུགས་ཀའི་ཧྲཱིཿའི་ར་བཏགས་ལ་ཐིམ་པས་རང་གི་ལུས་འོད་དམར་པོས་དམར་ལྟེམ་གྱིས་གང་བར་བསམ་ཞིང་། ཡང་བསྒྲུབ་བྱའི་དྭངས་མ་ལྔ་པོ་མདུན་བསྐྱེད་ཀྱི་ཐུགས་ཀའི་འཁོར་ལོ་ལ་ཡང་ཐིམ་པས། བསྒྲུབ་བྱ་ལུས་ཤིན་ཏུ་

རིད་པ་སེམས་མེད་པ་ཁང་སྟོང་ལྟར་འདུག་པར་བསམས་ལ། ཙནྡན་དམར་པོའི་བགྲང་ཕྲེང་མིང་མེད་ལ་བཀལ་བ་འདྲེན་ཞིང་གཟུངས་ཐག་བཟུང་སྟེ་རྩ་བའི་སྔགས་ཀྱི་ཏཱ་རེ་ཎི་དང་ཧྲཱིཿ འི་བར་དུ་ཆེ་གེ་མོ་ཝཱ་ཤྱ་ཀུ་རུ་བཅུག་པས་ལས་སྔགས་སུ་གྱུར་པ་འདི་
བཟླའོ། །འདི་ནི་སྒྲུབ་པ་ཆེན་པོའམ་ལས་སྦྱོར་རོ། །བླ་མ་རྣམས་ཀྱི་བཞེད་པས་ནམ་ཕྱེད་ནས་ཉིན་ཕྱེད་ཚུན་བདག་བསྐྱེད་དང་རྩ་སྔགས་བཟླས་པའི་སྒྲུབ་པ་དང་། " ཉིན་ཕྱེད་ནས་ནམ་ཕྱེད་ཀྱི་བར་དུ་མདུན་བསྐྱེད་དང་བཅས་པས་ལས་སྔགས་བཟླས་པའི་
ལས་སྦྱོར་མཛད་པ་འདི་ལུགས་གཅིག་ཡིན། ཡང་ཐོག་མ་ཉིད་ནས་བསྙེན་སྒྲུབ་ལས་སྦྱོར་དྲིལ་སྒྲབ་དུ་བྱས་ཏེ་ལས་སྔགས་འབའ་ཞིག་ཟློས་པ་ནི་ལུགས་གཅིག་ལྟེ་ཕྱི་མ་ལེགས་པར་བཞེད་དོ། །དེ་དག་ནི་རྡོ་རྗེ་གདན་པའི་གཞུང་གི་མན་ངག་གཙོར་སྨོས་པ་
ཡིན་ལ། ངག་དབང་གྲགས་པ་ལྟར་ན་བདག་བསྐྱེད་ཀྱི་ཐུགས་ཀར་ཡང་པད་ཟླའི་སྟེང་དུ་འཁོར་ལོ་བྲི་བྱ་བཞིན་བསྒོམ་པ་དང་། · བདག་མདུན་གཉིས་ཀའི་བཟླ་བྱ། ཨོཾ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ཝ་ཤཾ་མ་ན་ཡ་ནྲྀ་ཛ་ཝ་ཤཾ་ཀུ་རུ་ཧཱུྃ་ཛཿ སྭཱཧཱ། ཞེས་པ་ནི
ཁྱད་པར་རོ། །གསུམ་པ་ཐུན་མཚམས་སུ་བྱ་བ་ནི། ཐོ་རངས། སྔ་དྲོ། ཕྱི་དྲོ། སྲོད་དེ་ཐུན་བཞིར་སྒོམ་བཟླས་ཆུ་བོའི་རྒྱུན་བཞིན་བྱ་ཞིང་། ཟེར་གཉིས་དང་གུང་གཉིས་སུ་ཐུན་མཚམས་ཀྱི་སྤྱོད་ལམ་བྱ་སྟེ་རྩ་བའི་སྔགས་ཀྱི་ཤམ་བུར་ཨཉྙཾ་པྲ་ཏཱིཙྪ་
སྭཱཧཱ། ཞེས་སོགས་བཏགས་ནས་མཆོད་པ་དབུལ་ཞིང་། ཕྱག་འཚལ་ཉེར་གཅིག་གིས་བསྟོད། གཏོར་མ་ནི། ཡི་གེ་གསུམ་དང་ཨ་ཀཱ་རོ་དང་། རུ་རུ་སྤུ་རུ་དང་ནམ་མཁའ་མཛོད་ཀྱི་སྔགས་ཀྱིས་བསྒྲུབ་བྱའི་ལུས་ངག་ཡིད་གསུམ་གྱི་དྭངས་མ་བདུད་

༄༅། །རྩི་དམར་པོ་མཚལ་ད་ཆུའི་ཁུ་བ་ལྟ་བུ་རོ་བརྒྱ་དང་ལྡན་པར་གྱུར་ཏེ། སྒྲོལ་མའི་ལྗགས་རྡོ་རྗེའི་སྦུ་གུ་ཅན་གྱིས་གསོལ་བས་ཟག་པ་མེད་པའི་བདེ་བས་དགྱེས་པར་བསམས་ལ། རྩ་བའི་སྔགས་ལ་ཨ་ཀཱ་རོ་བཏགས་པ་ལན་
གསུམ་གྱིས་དབུལ། འདོད་པའི་དོན་ལ་གསོལ་བ་ཕུར་ཚུགས་སུ་གདབ་བོ། །ལུགས་ཕྱི་མ་ལྟར་ན་གཏོར་མ་འབྲུ་གསུམ་གྱིས་བྱིན་གྱིས་བརླབས་ནས་དཀར་ཆ་བཞི་ནས་འབྱུང་བའི། ན་མཿསརྦ་བུདྡྷ་བོ་དྷི་སཏྭཱ་ནཱཾ་ཞེས་པ་ནས་སཉྩ་རེ་སྭཱཧཱའི་བར་
དང་༑ ཨོཾ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ཝ་ཤཾ་མ་ནཱ་ཡ་སྭཱཧཱ། ཨི་དཾ་བ་ལིནྟ་ཁ་ཁ་ཁཱ་ཧི་ཁཱ་ཧི། ཞེས་སྦྲེལ་བས་འབུལ་པར་བཤད། གང་ལྟར་ཡང་དྲིལ་སྒྲབ་ཡིན་ཚེ་བདག་མདུན་ཐུན་མོང་དུ་མཆོད་བསྟོད་བྱ་ཞིང་། གཏོར་མ་མདུན་བསྐྱེད་ཁོ་ན་ལ་
འབུལ༑ སོ་སོར་ཡིན་ཚེ་དགོངས་ཐུན་དང་། སྲོད་ཐུན་ལ་དེ་ཉིད་སོར་བཞག་དང་། སྔ་ཐུན་གཉིས་ལ་བདག་བསྐྱེད་ཀྱི་མཆོད་བསྟོད་ཚར་རྗེས། གཏོར་མགྲོན་སྤྱི་ལྟར་ཡན་ལག་བཞིས་བསྐྱེད་པ་སོགས་བྱ་དགོས་ཏེ་སྒྲུབ་ཐབས་རྙིང་པ་འགའ་རེས་ཤེས་
སོ༑ །དེ་ནས་མདུན་བསྐྱེད་ལ་ནོངས་པ་བཟོད་གསོལ་དང་བརྟན་བཞུགས་བྱས་ལ། རང་གི་གནས་གསུམ་བསྲུང་ཞིང་། དགེ་བ་བསྔོ། དེ་ལྟ་བུའི་ཚུལ་གྱིས་ལེགས་པར་བསྒྲབས་པས་ཞག་བཅུ་བཞི་ཙམ་ནས་ཉམས་སམ་རྨི་ལམ་དུ་བུད་མེད་གཞོན་ནུ་
མ་མང་པོས་རྒྱན་དང་ཟས་གོས་སྟོབ་ཅིང་འདུ་བ་དང་། ཁྲོམ་འདུ་ཞིང་ཁྲི་ལ་འདུག་པ། མང་པོས་བཀུར་བ། བསྒྲུབ་བྱ་ཉིད་གུས་པའི་ཚུལ་གྱིས་འདུ་བ་སོགས་འབྱུང་སྟེ། ཞག་ཉེར་གཅིག་གིས་ངེས་པར་འགྲུབ་གསུངས། སྒོ་ང་སྟེར་བ་དང་། རྟ་

བོང་དང་། སྐྱེས་པ་བུད་མེད་མཚན་མ་སྟོན་པ་བྱུང་ན་ཕྱི་ཐལ་ཡིན་པས་སྒྲུབ་པའི་བུངས་བསྐྱེད། དམིགས་པ་གཟེར་དྲག་ཏུ་བཏང་བས་འགྲུབ་པར་གདོན་མི་ཟ་གསུངས་སོ། །རིག་པ་འཐིབས་པ་དང་གྲིབ་རྨིས་བྱུང་ན་གྲིབ་སེལ་བྱ། མཛེ་ཕོ་མོ་རྨིས་ན་
དམ་ཚིག་གསོ། སྦྲང་པོ་རྨིས་ན་མཆོད་གཏོར་ལ་རྩལ་འདོན། དོན་དུ་ན་གནད་དམ་པ་ནི་འདི་ཡིན་ཏེ། སྣང་བ་ཐམས་ཅད་རང་གི་སེམས་ཡིན་ལ། སེམས་ཉིད་ཀྱང་སྟོང་པ་ཉིད་དུ་ཤེས་པས་རང་ཉིད་སྒྲོལ་མའི་སྐུ་སྣང་སྟོང་ཟུང་འཇུག་ཏུ་ཤར་
བས༑ བསྒྲུབ་བྱ་སྙིང་རྗེའི་བསམ་པས་འོད་དམར་པོ་འཁྲིགས་པ་སོགས་ཀྱིས་དབང་དུ་བསྡུ་བའི་དམིགས་པ་བྱ། ཚུར་བསྡུས་ནས་བསྒྲུབ་བྱའི་སེམས་དང་རང་གི་སེམས་དབྱེར་མེད་དུ་རོ་མཉམ་ཞིང་རིག་སྟོང་མཐའ་བྲལ་དུ་བཞག་པས་དབང་སྡུད་པ་
རྣམས་ཀྱི་གེགས་ཐུ་ཤོས་ཤེས་པ་ཁྲོ་ཚིག་རྒོད་པ་གཞན་དབང་དུ་འཆོར་བ་སོགས་ཡེ་མི་འབྱུང་ཞིང་། རང་སོ་ཚུགས་པ་དང་རིག་སྔགས་ཀྱི་རྟེན་འབྲེལ་གྱིས་བསྒྲབས་བྱ་རང་ཉམས་དང་བྲལ་བས་དབང་དུ་མི་འདུ་མི་སྲིད་དེ་གཅེས་པའི་མན་ངག་གོ།སྤྱི་
དོན་གསུམ་ལ་རྗེས་སུ་འགྲོ་བའི་མན་ངག་ལ་ལས་ཀྱི་བོགས་འདོན་སྦྱིན་སྲེག་བྱ་བ་དང་། སྒྲུབ་པ་ཐོན་ནས་ཇི་ལྟར་བྱ་བ་དང་། དམ་ཚིག་གི་རིམ་པ་བསྟན་པའོ། །དང་པོ་ནི་ཟུར་དུ་གསལ། གཉིས་པ་ནི། སྒྲུབ་པ་ཐོན་ནས་འཁོར་ལོ་དར་དམར་པོས་
དྲིལ༑ ཟངས་སམ་བསེའི་གའུར་ཟླ་གམ་བྲིས་པར་སྦྲང་རྩི་དང་མར་དང་མེ་ཏོག་དམར་པོ་དང་བཅས་ཏེ་བཅུག་ལ་རང་གི་མགུལ་ལམ་མཆན་ཁུང་གཡོན་དུ་བཅང་། རིལ་བུ་དེ་བསྒྲུབ་བྱའི་ཁོང་དུ་བཏང་བའམ། ལུས་ལ་རེག་པས་འཁོར་ལོས་སྒྱུར་བའང་

།གོར་མ་ཆག་པར་དབང་དུ་འགྱུར་ན་གཞན་ལྟ་སྨོས་ཀྱང་ཅི་དགོས་གསུངས། གལ་ཏེ་བསྒྲུབ་བྱ་དེ་དགའ་བཞིན་དུ་མི་འོང་བ་དང་། རང་ལས་བསྒྲུབ་བྱ་གཟི་བརྗིད་ཆེ་བར་རྨི་ན། དེའི་སྲུང་མས་བསྐྱབས་པ་ཡིན་པས། ཁ་༄༅།
སྦྱོར་དབྱེ་བ་ཅུང་ཟད་བྱ་སྟེ། རང་གི་ཐུགས་ཀ་ནས་འོད་འཕྲོས་པས་བསྒྲུབ་བྱའི་བཤང་ལམ་ནས་ཞུགས། དེ་སྐྱོབ་པའི་ལྷ་ཡེ་ཤེས་པ་དང་འཇིག་རྟེན་པ་ཐམས་ཅད་ཁང་ནང་ན་མི་བསྡད་པ་བཞིན་བསྒྲུབ་བྱའི་ལུས་ཀྱི་ནང་དུ་གནས་པ་ལ་ཕོག་དེའི་སྲུང་
འཁོར་ཡོན་ཏན་བསོད་ནམས་གཟི་བརྗིད་ཐམས་ཅད་སྲུང་མ་རྣམས་ཀྱིས་བསྡུས། སྐྱོབ་པའི་ལྷ་ཐམས་ཅད་འོད་དམར་པོའི་རྣམ་པར་འདྲིལ་བ་ཚུར་བྱུང་། རང་གི་སྲུང་འཁོར་དང་ཐུགས་ཀའི་ས་བོན་ལ་ཐིམ་པར་དམིགས་ལ། རྩ་བའི་སྔགས་ལ་ཆེ་གེ་
མོའི་སྲུང་བའི་གོ་ཆ་ཨཱ་ཀརྵ་ཡ་ཛཿ ཞེས་བཏགས་པ་བརྒྱ་རྩ་ཙམ་བཟླ། དེ་ནས་ལིངྒ་དེ་གུ་གུལ་དང་ཤ་ཆེན་གྱི་དུ་བས་བདུག་ཅིང་ཆེ་གེ་མོ་སྐྱོབ་པའི་ལྷ་དང་ཕྱེས་ཤིག་ཕཊ། ཅེས་བཟླ། ཁོ་རང་གི་ལྷ་རྟེན་གྱི་དུམ་བུས་ལིངྒ་ལ་གདབ་བོ། །དེས་ནི་བསྒྲུབ་
བྱ་ལྷ་དང་བྱེ་ནས་འཕྲལ་དུ་དབང་དུ་འགྱུར་རོ། །སྔོན་གྱི་ལས་ཤུགས་ཀྱིས་ཅིས་ཀྱང་མ་གྲུབ་ན། ཟངས་གཞོང་དུ་སེང་ལྡེང་གི་ཤིང་ཟླ་གམ་དུ་བརྩིགས་ཏེ་མེ་སྦར་བ་ལ་འཁོར་ལོ་བསྲོ་ཞིང་འཁོར་ལོ་དེ་སྒྲོལ་མ་དངོས་སུ་གསལ་བ་ལ་ཕྱོགས་བཅུའི་སངས་
རྒྱས་སྲས་དང་བཅས་པས་ཁྱོད་ཀྱིས་དབང་གི་དངོས་གྲུབ་བསྒྲུབ་པར་ཁས་འཆེས་པ་ལས་ད་མི་བསྒྲུབ་པ་ཅི་ཞེས་ཁྲེལ་བདས་ཀྱི་ཚུལ་དུ་བསྐུལ་བས། སྒྲོལ་མས་ནུས་མཐུ་ཅི་ཡོད་ཀྱིས་རང་དབང་མེད་པར་བསྒྲུབ་བྱ་དབང་དུ་བསྡུ་བར་བསམས་ལ་ལས་

སྔགས་ལྡོག་སྟེ་བཟླས་པས་འཕྲལ་དུ་འགྲུབ་པར་གདོན་མི་ཟ་སྟེ། འདི་ནི་ཤིན་ཏུ་རྡུགས་ན་བྱ་བ་ལས་གཞན་དུ་ནི་མ་ཡིན་ནོ། །རྗེ་བཙུན་མ་འདི་ནི་ཤིན་ཏུ་བྱིན་རླབས་ཆེ་སྟེ་འདི་ལན་ཅིག་གྲུབ་ནས། ཕྱི་ནས་གང་ལ་དམིགས་པ་གཏད་པ་ཙམ་གྱིས་གྲུབ་པར་
ངེས་གསུངས། གསུམ་པ་དམ་ཚིག་ནི། འདི་སྒྲུབ་པ་གཞན་གྱིས་ཚོར་རིག་མེད་པ་དང་། ཤིན་ཏུ་གསང་བ་གལ་ཆེ་ཞིང་། ཞུད་ཀྱིས་འཁྱེར་བས་མཆོད་རྟེན་འཁོར་ལོ་ཕྲེང་བ་སོགས་གཞན་ལ་མི་མངོན་པ་དང་། གདམས་པ་གཞན་དུ་འཆལ་ན་རང་གི་
དངོས་གྲུབ་ཚེ་རབས་སུ་ཉམས་པར་བཤད་པས་མ་འཆལ་བ་ཤིན་ཏུ་གལ་ཆེ་གསུངས་སོ། །མྱུར་མགྱོགས་འབྲས་བཟང་འདོད་པ་འཇོ་བ་ཡི། །མན་ངག་གསེར་གྱི་སྙེ་མའི་ཕྲེང་མཛེས་གང་། །སྔགས་རིགས་འཆང་བ་གཞོན་ནུའི་བྲང་གི་ངོས། །མཛེས་
པར་སྤྱད་པའི་དཔལ་དུ་ངས་སྦྱིན་ནོ། །བསོད་ནམས་འདབ་མ་སྟོང་གི་སྙིང་པོ་ལས། །བྱུང་བའི་ཡེ་ཤེས་སྦྲང་རྩིའི་རོ་མངར་པོས། །རབ་མྱོས་སྔགས་ཀྱི་བརྟུལ་ཞུགས་འཛིན་པ་རྣམས། །ས་གསུམ་ཆོས་ཀྱི་འཁོར་ལོས་སྦྱར་ཐོབ་ཤོག །ཅེས་རྗེ་བཙུན་
མ་སྒྲོལ་མ་དམར་མོའི་བསྙེན་སྒྲུབ་ལས་ཀྱི་མན་ངག་བུང་བ་མྱོས་པའི་འགྲམ་ཆང་ཞེས་བྱ་བ་འདི་ནི་རྒྱ་གཞུང་གཉིས་དང་། ཡི་གེ་རྙིང་པ་རྣམས་ཀྱི་དགོངས་པ་ཇི་ལྟ་བ་བཞིན་དུ་རྗེ་བཙུན་བླ་མ་རྣམས་ཀྱི་བཀའ་དྲིན་གྱིས་འཚོ་བ་དགེ་སྦྱོང་ཝཱ་གིནྡྲ་སུ་སིདྡྷས་
མདོ་ཁམས་ཤར་གྱི་ཕྱོགས་རྣམ་རྒྱལ་རྩེའི་མགོན་ཁང་དུ་བྲིས་པའི་དགེ་བས་བསྟན་པ་རིན་པོ་ཆེ་བཀུར་སྟི་དང་བཅས་ཏེ་ཡུན་རིང་དུ་གནས་པར་གྱུར་ཅིག །སརྦ་དཱ་ཀ་ལྱཱ་ཎཾ་བྷ་བ་ཏུ།། ༈ །།སྒྲོལ་མ་དམར་མོའི་དབང་གི་སྦྱིན་སྲེག་གི་ཡིག་ཆུང་རཀྟ་

༄༅། །མུཀྟི་ཀའི་བྲང་རྒྱན་ཞེས་བྱ་བ་བཞུགས་སོ། །ན་མོ་བྷཊྚཱ་ར་ཀ་ཏཱ་རཱ་ཡཻ། ཕྲིན་ལས་འོད་དམར་གློག་ལྟར་མྱུར་བ་ཡིས། །བརྟན་གཡོ་བསྒུལ་མཛད་དབང་གི་སྒྲོལ་མ་དང་། །དབྱེར་མེད་བླ་མ་མཆོག་ལ་གུས་བཏུད་ནས། །
ལས་ཀྱི་བོགས་འདོན་སྲེག་བླུགས་ཆོ་ག་སྤེལ། །དེ་ལ་སྦྱོར་དངོས་རྗེས་གསུམ་གྱི། དང་པོ་སྦྱོར་བ་ནི། རྣམ་པར་དུལ་བའི་གནས་སུ་སྟེགས་བུ་དམར་པོར་ཐབ་ཁུང་ཟླ་གམ་དམར་པོ་ངོས་ཤར་བསྟན། རྒྱར་ཁྲུ་གང་། དཔངས་སུ་ཁྲུ་ཕྱེད། མུ་རན་
དང་ཁ་ཁྱེར་ལ་སོར་བཞི་བཞི་ཡོད་པ། ཁ་ཁྱེར་ལ་ལྕགས་ཀྱུས་མཚན་པ། ནང་དུ་པདྨ་འདབ་བརྒྱད་ཀྱི་ལྟེ་བར་ལྕགས་ཀྱུ་ཅན་བྲི་བརྩིག་བརྐོ་བ་གང་རུང་བྱ། དེར་བུད་ཤིང་ནི། སེང་ལྡེང་ངམ། ཁམ་བུའམ། ཤུག་པའམ། མཛོ་མོ་ཤིང་སོགས་རོ་
༈ སྐྱུར་ཞིང་མདོག་དམར་པོ་ཅན་ཐབ་ཀྱི་དབྱིབས་དང་མཐུན་པར་བརྩིག ཐབ་ཀྱི་གཡས་སུ་ཁ་དོག་དམར་པོའམ། འབྲས་བུ་ཅན་གྱི་ཤིང་ཚོན་དམར་པོས་བསྒྱུར་བའི་ཡམ་ཤིང་སོར་ལྔ་པ་གྲངས་ཇི་ཙམ་དགོས་པ་དྲི་བཟང་པོ་དང་མངར་གསུམ་གྱིས་སྦགས་L8L
པ་དང་། ཚ་བའི་ཏིལ་མར་རམ་མར་ཁུ་ལ་འབྲི་མོག་བསྲེས་པ་དང་། ཚེར་མ་ལྕགས་ཀྱུ་ཅན་གྱི་ཤིང་དང་། གླང་སྣ་དང་ལུག་རུ་དམར་པོ་སོགས་མེ་ཏོག་དམར་པོ་ལྕགས་ཀྱུ་ཅན་རྙེད་ཚད་དང་། འབྲས་ཆན་ཞོ་དང་མངར་གསུམ་གྱིས་སྦྲས་པའི་ཟས་
མཆོག་དང་། དར་ཟབ་དམར་པོའི་ན་བཟའ་དང་། བསྒྲུབ་བྱའི་ལིངྒ་སྔགས་ཅན་བྲིས་པ་གང་མང་དགུག་གཞུག་བྱས་པ་རྣམས་བཤམ། ཡང་གཡོན་དུ་ལྷག་པའི་ལྷ་དང་མེ་ལྷའི་གཏོར་མ་གཉིས་དང་། ཟངས་སྣོད་དུ་དྲི་དང་མེ་ཏོག་དམར་པོ་བླུགས་པའི་

མཆོད་ཡོན་དང་། མེ་ཏོག་དམར་པོ་དྲི་ཞིམ་པོ་དང་། ཨ་ག་རུའི་སྤོས་དང་། འབྲི་མོག་བསྲེས་པའི་མར་མེ་དང་། ཙནྡན་དམར་པོ་དང་གུར་གུམ་སྦྱར་བའི་དྲི་ཆབ་དང་། མངར་གསུམ་སྦྲས་པའི་ལྷ་བཤོས་དམར་པོ་སྟེ་མཆོད་པ་ཚར་གཉིས་
བཤམ༑ བྲིས་ཐབ་ཡིན་ན་མདུན་དུ་མེ་སྒྲིབ་གངས་རིའི་དབྱིབས་ཅན་ཞིག་བཞག དེའི་ནང་དུ་རྡོ་དྲིལ། བསང་ཆུ། ཀུ་ཤ དགང་བླུགས་དང་། རླུང་གཡབ་བཞག་གོ །གཉིས་པ་དངོས་གཞིའི་རིམ་པ་ནི་སྲོད་ཆེན་པོའི་དུས་སུ། བདག་ཉིད་ཁྲུས་
བྱས༑ དྲི་བཟང་དམར་པོདང་སིནྡྷུ་རས་ལུས་ལ་བྱུག ཆས་གོས་རྒྱན་ཐམས་ཅད་དམར་པོར་བྱ། སྟན་དམར་པོ་ལ་ཁ་ནུབ་ཏུ་བསྟན་ནས་རྡོ་རྗེའམ་སེམས་དཔའི་སྐྱིལ་ཀྲུང་གིས་འདུག་ལ། ཆགས་པའི་ཉམས་དང་ལྡན་པས། ལྷའི་རྣལ་འབྱོར་ཤིན་ཏུ་
བརྟན་པར་བསྒོམ། སྨྲ་བ་བཅད༈ རྡོ་དྲིལ་བཟུང་། བསང་ཆུ་ལ་དམིགས་ཏེ། ཨོཾ་ཨ་མྲྀ་ཏེ་ཧཱུྃ་ཕཊ་ཅེས་ཅུང་ཟད་བཟླ། སྔགས་དེ་ཉིད་བརྗོད་ཅིང་ཀུ་ཤའི་རྩེ་མོས་བསང་ཆུ་བླངས་ཏེ། གཡོན་ནས་བརྩམས་ཏེ་གཡས་སྐོར་དུ་ཐབ་དང་། བསྲེག་
རྫས༑ མཆོད་རྫས། དགང་བླུགས་ཐམས་ཅད་བསང་། རྒྱལ་པོའམ། སྨད་འཚོང་མའི་ནང་ནས་བྱུང་བའི་མེ་སྣོད་དུ་བཞག་པས་དཔལ་འབར་སྦར་ནས་བསངས་ལ། བུད་ཤིང་དང་ལྷན་དུ་མེ་ཚང་དུ་བཅུག ཨོཾ་ཛྭ་ལ་ཛྭ་ལ་ཧཱུཾ། ཞེས་རླུང་གཡབ་
ཀྱིས་མེ་སྦར། ཀུ་ཤས་ཐབ་གཡོགས་པར་གསུངས་ཀྱང་། འབྱོར་དཀའ་བས་སྤྱི་ལྟར་བྱིན་གྱིས་བརླབས་ནས་ཚིགས་བཅད་སྔགས་དང་བཅས་པས་ཕྱོགས་མཚམས་བརྒྱད་དུ་དགྲམ་པ་ནི་གེགས་ཞི་བ་དང་གཙང་སྦྲའི་དོད་པོའོ། །དེ་ནས་མེ་བསང་

། སྦྱང་། སྟོང་པའི་ངང་ལས་ཧཱུྃ་ལས་ཡེ་ཤེས་ཀྱི་ཐབ་ཁུང་ཟླ་གམ་དམར་པོ་མཆུ་ཁ་ཁྱེར་དང་བཅས་པའི་ནང་དུ། རཾ་ལས་མེའི་དཀྱིལ་འཁོར་གྲུ་གསུམ་འབར་བའི་དབུས་སུ་པཾ་ལས་པདྨ་དམར་པོའི་སྟེང་དུ་རཾ་ལས་མེ་ལྷ་དམར་༄༅།
་པོ་ཞལ་གཅིག་ཕྱག་གཉིས་པ། གཡས་བགྲང་ཕྲེང་དང་གཡོན་སྤྱི་བླུགས་འཛིན་པ་ཨག་ཚོམ་ཅན་དུ་གྱུར། རང་གི་ཐུགས་ཀ་ནས་འོད་ཟེར་འཕྲོས་པས་ཤར་ལྷོ་ནས་མེ་ལྷ་འཁོར་དང་བཅས་པ་ཊུཀྐི་ཧཱུཾ་ཛཿ ཞེས་པས་བཀུག་ལ། ཐབ་ཀྱི་ཁ་ཁྱེར་གྱི་སྟེང་
དུ་ཀུ་ཤའི་གདན་ལ་བཞུགས་པ་ལ། ཨ་མྲྀ་ཏེ་སོགས་བརྗོད་ཅིང་བསང་ཆུས་ཕྱིར་འབྲང་གི་བགེགས་བསྐྲད། ཨོཾ་ཨཎྷཾ་པྲ་ཏཱིཙྪ་སྭཱཧཱ། ཞེས་པས་མཆོད་ཡོན་དབུལ། ཛཿ ཧཱུཾ་བཾ་ཧོཿ ས་དགུག་གཞུག་བཅིང་དབང་དུ་བྱ། ཨཾ་ཨགྣ་ཡེ་ས་པ་རི་ཝཱ་ར་ཨོཾ་
68L
བཛྲ་པུཥྤ་ཨཱཿཧཱུྃ་སོགས་ཤབྡ་ཨཱཿ ཧཱུྃ་བར་གྱིས་མཆོད་པ་སྣ་ལྔ་རོལ་མོ་དང་བཅས་པས་དབུལ། པདྨའི་ཁུ་ཚུར་གྱིས་གཡས་པས་བླུགས་གཟར་དང་། གཡོན་པས་དགང་གཟར་བཟུང་། ལག་པ་གཉིས་པུས་མོའི་ནང་ལས་ཕྱིར་མི་འདའ་བར་བྱས་ལ་
དགང་བླུགས་ཀྱི་ཁ་ལ་རཾ་དང་མེ་ལྷའི་ལྗགས་ལ་རཾ་བཀོད་དེ། ཨོཾ་ཨགྣ་ཡེ་སྭཱ ཧཱ་ཞེས་དང་། དགང་བླུགས་གཡས་སུ་བསྐོར་བས་མེ་ལྷའི་ཞལ་ཅུང་ཟད་གདངས་པར་དགང་བླུགས་གསུམ་མམ་བདུན་ཕུལ་ལ། མེའི་ལྟས་བརྟག དེ་ནས། ཡམ་ཤིང་
དང་༑ སྲེག་བླུགས་དང་། མེ་ཏོག་དམར་པོ་དང་། ཟས་མཆོག་རྣམས་བདུན་བདུན་དབུལ། དེའི་ཚེ་སྔགས་ནི། ཨོཾ་ཨགྣ་ཡེ་སྭཱཧཱ། ཆེ་གེ་མོའམ་དམིགས་བསལ་མེད་ན་ཁམས་གསུམ་སྣོད་བཅུད་ཐམས་ཅད་ཝ་ཤཾ་ཀུ་རུ་ཧོཿ ཞེས་པ་འབའཞིག་

གིས་དབུལ། ཡམ་ཤིང་དང་མེ་ཏོག་ནི་གཡས་པའི་མཆོག་སྦྱིན་གྱི་ཕྱག་རྒྱའི་མཐེབ་སྲིན་གྱིས་དབུལ། གཞན་རྣམས་ནི་བླུགས་གཟར་གྱིས་དབུལ་བ་ནི་སྲེག་བླུགས་ཡིན་ལ། དགང་གཟར་མར་གྱིས་བཀང་བའི་སྟེང་དུ་བླུགས་གཟར་མར་གྱིས་བཀང་བ་
སྦྲགས་ནས་འབུལ་བ་ནི་དགང་བླགས་སོ། །ཡམ་ཤིང་ནི་མེའི་དཀྱིལ་འཁོར་དང་། མེ་ཏོག་ནི་ཕྱག་ཏུ། གཞན་རྣམས་ནི་ཞལ་དུ་འབུལ་ལོ། །དེ་ནས་བསང་ཆུས་བསངས་པས་མེ་ལྷ་འབར་བའི་རྣམ་པར་གྱུར་པའི་དབུས་སུ་པཾ་ལས་པདྨ་དམར་པོ་
#2ཎྜ
དང་༑ ཨ་ལས་ཟླ་བའི་དཀྱིལ་འཁོར་དམར་པོའི་སྟེང་དུ་ཧྲཱིཿ དམར་པོ་ལས་ཨུཏྤ་ལ་དམར་པོ་ལྟེ་བར་ཧྲཱིཿ ས་མཚན་པ། དེ་ཡོངས་སུ་གྱུར་པ་ལས་རྗེ་བཙུན་མ་སོགས་ཀྱིས་སྒྲོལ་མ་སྒྲུབ་ཐབས་ལྟར་བསྐྱེད་བསྟིམ་དབང་བསྐུར། མཆོད་བསྟོད་བྱས་
ལ༑ སྒྲོལ་མའི་ཞལ་ལ་ཧྲཱིཿ དང་དགང་བླུགས་ཀྱི་ཁ་ལ་ཧྲཱིཿ བཀོད་ལ་ལས་སྔགས་ཀྱིས་མར་དགང་བླུགས་བདུན་དབུལ། དེ་ནས་ཡམ་ཤིང་དང་། སྲེག་བླུགས་དང་། མེ་ཏོག་དམར་པོ་དང་། ཟས་མཆོག་རྣམས་རིམ་པར་ལས་སྔགས་འབའ་ཞིག
གིས་དབུལ། :ཡམ་ཤིང་དང་། སྲེག་བླུགས་དང་། མེ་ཏོག་འབུལ་ཐེངས་རེ་དང་སྔགས་རེ་སྦྱར་བ་ལ་སྦྱིན་སྲེག་ཅེས་བྱ་བ་ཡིན་པས་གྲངས་བཟུང་སྟེ་བརྒྱ་སྟོང་གི་བར་འབུལ་ལོ། །དེ་ནས་ལིངྒ་རྣམས་དབུལ་ཞིང་སྒྲུབ་ཐབས་སུ་བཤད་པའི་ལས་སྦྱོར་གྱི་
དམིགས་པ་དེ་དག་གསལ་བར་ནན་ཏན་གྱིས་བསྒོམ། དེ་ནས་ལས་སྔགས་ཀྱིས་ན་བཟའ་དབུལ། གཏོར་མའང་བྱིན་གྱིས་བརླབས་ནས། ལས་སྔགས་སམ་གཏོར་སྔགས་བརྗོད་ཅིང་དགང་བླུགས་ཀྱིས་དབུལ། མཆོད་བསྟོད། འདོད་དོན་ལ་གསོལ་

༄༅། །བ་གདབ། ལྷག་ཆད་བསྐང་། བཟོད་གསོལ་དང་གཤེགས་གསོལ་བྱ། གསུམ་པ་རྗེས་ཀྱི་ཆོས་ནི། དེ་ནས་མེ་འབར་བ་མེ་ལྷར་གྱུར་པ་ལ་སྔར་གྱི་སྔགས་ཀྱིས་ན་བཟའ་དང་། གཏོར་མ་བྱིན་གྱིས་བརླབས་ནས་སྔར་གྱི་
སྔགས་ལ་བ་ལིནྟ་ཁ་ཁ་ཁཱ་ཧི་ཁཱ་ཧི་བཏགས་པ་སྤེལ་ཚིག་དང་བཅས་པས་དབུལ། བསྲེག་རྫས་ལྷག་མ་རྣམས་སྔར་ལྟར་མ་ལུས་པར་འབུལ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་པུཥྤ་སོགས་ཀྱིས་མཆོད། འཇིག་རྟེན་དབང་ཕྱུག་ཚངས་དབང་མགོན་གྱི་
སྲས༑ །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེགས། །འཛིན་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། ཡི་གེ་བརྒྱ་པ་ལན་གསུམ། མ་འབྱོར་པ་དང་སོགས་ཀྱིས་ནོངས་པ་བཟོད་
པར་གསོལ། ཨོཾ་ཨགྣ་ཡེ་གཙྪས་གཤེགས་སུ་གསོལ། རང་གི་གནས་གསུམ་བསྲུངས་ལ་བསྔོ་སྨོན་ཤིས་བརྗོད་བྱ། ལོང་སྐབས་ཡོད་ན་མེ་མ་ཤིའི་བར་དུ་མི་དཀྲུགས། མི་བདལ། མི་འགོམ། ལོང་མེད་ན་འབྲི་མོག་གིས་བསྐྱར་བའི་འོ་མ་དམར་
པོས་མེ་གཞིལ། གང་ལྟར་ཡང་ཐལ་བ་བསྒྲུབ་བྱས་འཐུང་བའི་ཆུ་བོ་ལ་དོར་བས་དབང་དུ་འགྱུར་བ་ནི་ངེས་པའོ། །བསྙེན་སྒྲུབ་ལས་ཀྱི་ཕོ་ཉ་རབ་མྱུར་ཡང་། །བོགས་འབྱིན་སྦྱོར་བའི་ལག་ཆ་དང་བྲལ་ན། །དབང་བྱ་ཁུག་པའི་ཕྲིན་ལས་འགྱང་སྲིད
པས༑ །ཆོ་ག་འདི་ནི་ལས་ཀྱི་མཆིལ་རྣོན་ཡིན། །ཞེས་རྗེ་བཙུན་སྒྲོལ་མ་དམར་མོའི་དབང་གི་སྦྱིན་སྲེག་གི་ཡིག་ཆུང་རཀྟ་མུཀྟི་ཀའི་བྲང་རྒྱན་ཞེས་བྱ་བ་འདི་ནི་ཡིག་རྙིང་མཛད་བྱང་མི་གསལ་བ་ཞིག་ལ་བརྟེན་ནས་རང་གཞུང་གི་ཡན་ལག་ཏུ། ཝཱ་གིནྡྲ་སུ་

སིདྡྷས་བླ་ཆེན་འཕགས་པ་ཡབ་སྲས་ཀྱི་ཕྲིན་ལས་ཁམས་གསུམ་ལས་རྣམ་པར་རྒྱལ་བའི་ཕྱག་རྗེས་འཛིན་རྣམ་རྒྱལ་མགོན་ཁང་དུ་སྦྱར་བའི་དགེ་བས་སྒྲུབ་པ་པོ་རྣམས་པདྨའི་འཁོར་ལོས་སྒྱུར་བ་རྡོ་རྗེ་ཆོས་དང་འདྲ་བར་གྱུར་ཅིག། ༈ །།དབང་གི་
སྒྲོལ་མ་དམར་མོའི་བརྒྱུད་འདེབས་སྲིད་ཞིའི་དགེ་ལེགས་ཆར་འབེབས་ཞེས་བྱ་བ་བཞུགས་སོ། །ཐུབ་པའི་དབང་པོ་འཕགས་མ་སྒྲོལ་མཛད་མ། །ངག་དབང་གྲགས་པ་རྡོ་རྗེ་གདན་པ་དང་། །བ་རི་ལོ་ཙཱ་རྗེ་བཙུན་བརྩེ་བ་ཆེ། །བསོད་ནམས་རྩེ་མོ་རྣམས་
ལ་གསོལ་བ་འདེབས། །གྲགས་པ་རྒྱལ་མཚན་ས་སྐྱ་པཎྜི་ཏ། །ཤཱ ཀྱ་འོད་ཟེར་རྒྱལ་ཚ་ལུང་མང་པོ། །མཁས་མཆོག་ཡོན་ཏན་ཁྲི་དང་སེངྒེ་དཔལ། །སེངྒེ་རྒྱལ་མཚན་རྣམས་ལ་གསོལ་བ་འདེབས། །ཀླུ་པ་བསོད་དར་དམར་སྟོན་རྒྱལ་མཚན་འོད། །
གྲགས་པ་འབྱུང་གནས་བསོད་ནམས་རྒྱལ་མཚན་དང་། །རིན་ཆེན་ཆོས་རྒྱལ་ས་ལོ་འཇམ་པའི་དབྱངས། །དཀོན་མཆོག་ལྷུན་གྲུབ་རྣམས་ལ་གསོལ་བ་འདེབས། །སངས་རྒྱས་སེངྒེ་ནམ་མཁའ་དཔལ་བཟང་པོ། །མཆོག་ལེགས་རྡོ་རྗེ་མཁྱེན་རབ་བསྟན
འཛིན་བཟང་། །ངག་དབང་ལྷུན་གྲུབ་རྨོར་ཆེན་དཔལ་ཆོས་ཞབས། །ཀུན་དགའ་རྣམ་རྒྱལ་རྣམས་ལ་གསོལ་བ་འདེབས། །ནམ་མཁའ་བསམ་འགྲུབ་ཀུན་དགའ་བློ་གྲོས་དང་། །བསྟན་འཛིན་རྒྱལ་མཚན་ཚུལ་ཁྲིམས་རབ་རྒྱས་དཔལ། །ཀུན་དགའ་
བཟང་པོ་ཚུལ་ཁྲིམས་དཔལ་བཟང་དང་། །རྩ་བའི་བླ་མ་རྣམས་ལ་གསོལ་བ་འདེབས། །རྩ་བརྒྱུད་བླ་མ་རྣམས་དང་སྒྲོལ་མཛད་མ། །མྱུར་མ་དཔའ་མོའི་དབང་གི་ཕྲིན་ལས་འོད། །རབ་དམར་གློག་ལྟར་མྱུར་བའི་འཁྲུལ་འཁོར་གྱིས། །སྣོད་བཅུད་རང་

༄༅། །དབང་མེད་པར་བསྐྱོད་དུ་གསོལ། །སྔགས་སྤྱོད་གསེར་གྱི་འཁོར་ལོས་སྒྱུར་བའི་ཕྲེང་། །རིམ་བརྒྱུད་གདམས་པ་ལྷ་ཡི་བཏུང་བ་ཡིས། །རྣམ་པར་མྱོས་པའི་སྔགས་རིག་འཛིན་པ་བདག །ཁམས་གསུམ་ཆོས་ཀྱི་རྒྱལ་པོའི་
ཁྲིར་འཛེགས་ཤོག །བཀྲ་ཤིས་ཀུན་འབྱུང་བླ་མའི་ཐུགས་རྗེ་དང༌། །བཀྲ་ཤིས་དབང་ཕྱུག་མཆོག་གསུམ་བདེན་པ་དང་། །བཀྲ་ཤིས་དཔལ་འབར་འཕགས་མའི་བྱིན་རླབས་ཀྱིས། །བཀྲ་ཤིས་རྒྱ་མཚོས་འགྲོ་ཀུན་འབྱོར་གྱུར་ཅིག །ཅེས་པའང་ཐུབ་
བསྟན་མཁན་ཆེན་ཚུལ་ཁྲིམས་དཔལ་བཟང་ལས་ཚུལ་འདིའི་བཀའ་དྲིན་ཐོབ་པ་ཝཱ་གིནྡྲ་སུ་སིདྡྷས་བྲིས་པ་དགེ །སརྦ་དཱ་མངྒ་ལཾ་བྷ་བ་ཏུ།། །།

༄༅། །རྗེ་བཙུན་བཅོམ་ལྡན་འདས་མ་ཀུ་རུ་ཀུལླེའི་དབང་གི་སྦྱིན་སྲེག་གི་ཆོ་ག་གསལ་བ། ཚར་ཆེན་ཆོས་ཀྱི་རྒྱལ་པོས་མཛད་པ་བཞུགས་སོ།།

·༄༅། ། ཨོཾ་སྭ་སྟི། པདྨ་གར་དབང་བླ་མ་རྗེ། །ཁམས་གསུམ་དབང་བསྡུད་རིག་བྱེད་མ། །དབྱེར་མེད་ཞབས་ཀྱི་པདྨོར་ནི། །བཏུད་ནས་སྦྱིན་སྲེག་ཆོ་ག་བྲི། དེ་ལ་འདིར་རྗེ་བཙུན་བཅོམ་
0BA
ལྡན་འདས་མ་ཀུ་རུ་ཀུལླེའི་དབང་དུ་བྱ་བའི་སྦྱིན་སྲེག་གི་ཆོ་ག་ལ་དོན་གསུམ་སྟེ། སྦྱོར་བ། དངོས་གཞི། རྗེས་སོ། །དང་པོ་ལ། དབེན་ཞིང་ཡིད་དང་མཐུན་པའི་གནས་སུ། སྟེགས་བུ་གྲུ་བཞི་
96L
པ༑ དཔངས་སོར་བཞིའི་ཚད་ལ་སོགས་པ་ཇི་ལྟར་རིགས་པ་ངོས་སྙོམས་ཤིང་། ཁ་དོག་དམར་པོར་བསྒྱུར་བ། དེའི་སྟེང་དུ། བྲུས་པའམ། རྩིགས་པ་བྲིས་པ་གང་ཡང་རུང་བའི་ཐབ་ཟླ་གམ་མདུན་ངོས
རིང་བ་ལ་ཁྲུ་གང་། ཐུང་བ་ལ་ཁྲུ་ཕྱེད། དེའི་ནང་དུ་པདྨ་འདབ་མ་བརྒྱད་པའི་ལྟེ་བར་ཨུཏྤལ་དམར་པོ། །འདབ་མ་རྣམས་ལ། ཨུཏྤ་ལའི་ལྕགས་ཀྱུ་དམར་པོ། །དེ་རྣམས་ཀྱི་ཕྱི་རོལ་དུ་ཁ་ཁྱེར་སོར་བཞི་

།བསྐོར་བ་ལ། པདྨ་དམར་པོ་དང་། ཨུ ཏྤ་ལའི་ལྕགས་ཀྱུ་སྤེལ་བ་བྲི། དེའི་ཕྱི་རོལ་དུ་མུ་རན་སོར་བཞི་བསྐོར་བ་ལ་རྡོ་རྗེའི་ཕྲེང་བ་དང་། པདྨ་སྤེལ་བ་བྲི། དེ་ཐམས་ཅད་ཁ་དོག་དམར་པོ་ལ་རེ་ཁ་དཀར་པོས་དབྱེ་བ་
བྲིའོ། །བུད་ཤིང་ནི་ཙནྡན་དམར་པོའམ། དེ་མ་འབྱོར་ན་སེདྡྷེང་ངམ། ཤུག་པའམ། མཛོ་མོ་ཤིང་ལ་སོགས་པ་ཁ་དོག་དམར་པོར་ཡོད་པའམ། མཚལ་དང་རྩགས་ལ་སོགས་པས་དམར་པོར་བསྒྱུར་བས་ཀྱང་རུང་ངོ་། །དེ་ལྟ་བུའི་བུད་ཤིང་གིས་ཐབ་
ཀྱི་ནང་དུ་ཁྲུ་ཕྱེད་ཀྱི་དཔང་ཡོད་པ་རྩིགས། དེའི་ནང་ཤར་ལྷོའི་མཚམས་སུ་ཟན་གྱི་ཏིང་ལོ་ཞུན་མར་དམར་པོ་སྒྲོན་མེ་དང་བཅས་པ་བཤམས། བསྲེག་རྫས་ནི། རང་གི་གཡས། ཐབ་ཀྱི་གཡོན་ནས་ཚུར་རིམ་བཞིན་ཡམ་ཤིང་། གོང་དུ་བཤད་པའི་ཤིང་
དམར་པོ། །སྦོམས་སུ་མཐེའུ་ཆུང་གི་ཚད། རིང་ཐུང་སོར་ལྔ་པ། དྲི་བཟང་དང་། མངར་གསུམ་གྱིས་སྦགས་པ། སྦྱིན་སྲེག་ཅི་ཙམ་བྱེད་པའི་གྲངས་དང་མཉམ་པ། མར་ཁུ་དམར་པོ། །ཏིལ་ནག ཟས་མཆོག འབྲས་མ་ཆག་པ།
བ༑ ནས། སྲན་མ། གྲོ། དུརྦ། ཀུ་ཤ་བསྲེག་རྫས་རྣམས་ཁ་དོག་དམར་པོར་བསྒྱུར་བ། ཡམ་ཤིང་ཁྲུ་གང་པ་རས་ཀྱིས་དཀྲིས་པ་ལ་མར་ཁུ་དམར་པོས་སྦགས་པ། གཞན་ཡང་མེ་མཆེད་སླ་བའི་ཤིང་སེག་ཕྲ་མོ། །རླུང་གཡབ། འཕྲལ་དུ་གང་
དགོས་ཀྱི་བུད་ཤིང་། ཀུ་ཤའི་ཆུན་པོ་བརྒྱད་དང་བཅས་པ། ཐབ་དང་། སྒྲུབ་པ་པོའི་བར་དུ་མེ་ཡོལ་དཀར་ཞལ་གྱིས་བྱུག་པ་ལ་ཝཾ་ཡིག་བྲིས་པ། རང་གི་མདུན་དུ། བསང་ཆུའི་སྣོད་དུང་ཆོས། ཀུ་ཤའི་འཐོར་གཡབ། རྡོ་རྗེ་དྲིལ་བུ་ནང་མཆོད་ཀ་པ་

ལ་དང་བཅས་པ་བཤམས། རྡོ་རྗེ་དྲིལ་བུའི་བར་དུ་དགང་གཟར་བླུག་ཁ་སྦྱར་ལ་བཞག སོ་སོར་ཁ་ཕྲལ་ནས་བཞག་ན་མི་ཤིས་པར་བཤད། དེ་ཐམས་ཅད་ལ་བདུད་རྩི་རིལ་བུ་དང་སྦྱར་བའི་ནང་མཆོད་ཀྱིས་བྲན། གཉིས་པ་དངོས་གཞི་ནི། དེ་ནས་ཕྱི་
དྲོའི་དུས་ལ་བབ་པ་ན། རྣལ་འབྱོར་པ་རྒྱན་གོས་དམར་པོ་དང་ལྡན་ཞིང་། ཆགས་པའི་བསམ་པས། ཁ་ནུབ་དུ་བལྟས་ལ། པདྨའི་འདུག་སྟངས་ཀྱི་འདུག་ནས། བླ་མ་བརྒྱུད་པའི་གསོལ་འདེབས་ཚར་ཆེན་རིན་པོ་ཆེས་མཛད་པ་ནི། ན་མོ་གུ་
རུ༑ སྲིད་གསུམ་དབང་བྱེད་རྗེ་བཙུན་རིགས་བྱེད་མ། །གང་དེས་རྗེས་བཟུང་ལྷན་སྐྱེས་རོལ་པའི་ཞབས། །རྡོ་རྗེ་གདན་པ་ཨ་མོ་གྷ་བཛྲ། །གསོལ་བ་འདེབས་སོ་དབང་གི་དངོས་གྲུབ་སྩོལ། །སྐད་གཉིས་སྨྲ་བའི་དབང་པོ་རིན་ཆེན་གྲགས། །སྙན་
86L
བརྒྱུད་རྒྱ་མཚོའི་མངའ་བདག་ས་སྐྱ་པ། །སྲས་ཀྱི་ཐུ་བོ་རྗེ་བཙུན་སྐུ་མཆེད་གཉིས། །གསོལ་བ་འདེབས་སོ༴ ས་སྐྱ་པཎ་ཆེན་གློ་བོ་ལོ་ཙཱ་བ། །འགྲོ་མགོན་འཕགས་པ་རྒྱལ་ཚབ་ཆོས་དབང་ཞབས། །མཁས་མཆོག་ཡོན་ཏན་ཁྲི་དང་སེངྒེ་བཟང་། །
གསོལ་བ་འདེབས་སོ༴ །ཡར་ལུང་པ་དང་དཔོན་སྲས་རྒྱལ་བ་མཆོག །འཇམ་དབྱངས་ཆེན་པོ་བདག་ཆེན་རྡོ་རྗེ་འཆང་། །ཀུན་སྤངས་ཆོས་རྗེ་བློ་གསལ་རྒྱ་མཚོའི་ཞབས། །གསོལ་བ་འདེབས་སོ༴ །མཁྱེན་བརྩེའི་དབང་ཕྱུག་བསོད་ནམས་ཆོས་
འཕེལ་ཞབས། །དབང་ཕྱུག་རབ་བརྟན་ངག་དབང་ཆོས་གྲགས་དཔལ། །ངག་དབང་རྣམ་རྒྱལ་ཀུན་དགའ་བཀྲ་ཤིས་ལ། །གསོལ་བ་འདེབས་སོ༴ །རྨོར་ཆེན་རྗེ་དང་ཁྱབ་བདག་གནས་གསར་བ། །ཀུན་དགའ་བློ་གྲོས་ནམ་མཁའ་འཆི་མེད་

༄༅། །ཞབས། །ཀུན་དགའ་བསྟན་འཛིན་ཆོས་རྒྱལ་ཨ་ནནྡཱར། །གསོལ་བ་འདེབས་སོ༴ །ཀུན་དགའ་དཔལ་ལྡན་ཤར་ཆེན་རྡོ་རྗེ་འཆང་། །མཁྱེན་བརྩེའི་དབང་པོ་འཇམ་དབྱངས་བློ་གཏེར་དབང་། །ཆོས་ཀྱི་བློ་གྲོས་རྩ་བའི་བླ་མ་
ལ༑ །གསོལ་བ་འདེབས་སོ་དབང་གི་དངོས་གྲུབ་སྩོལ། །དེ་ལྟར་རྩ་བརྒྱུད་བླ་མའི་བྱིན་རླབས་དང་། །རྗེ་བཙུན་དབང་མོའི་ཐུགས་རྗེའི་ལྕགས་ཀྱུ་ཡིས། །བརྟན་གཡོའི་དངོས་ཀུན་བདག་གིས་དབང་བསྒྱུར་ནས། །པདྨ་གར་དབང་འགྲུབ་པའི་ས་ཐོབ་
ཤོག ་ཅེས་དང་། དེ་ནས་རྩ་བའི་བླ་མའི་གསོལ་འདེབས་དང་། ཆོས་ཐམས་ཅད་འོད་གསལ་གྱི་རྣམ་རོལ་དུ་བལྟ་ཞིང་། ཁྱད་པར་གནས་ཁང་ཀྱང་དབང་གི་གཞལ་ཡས་ཁང་པདྨ་རཱ་ག་ལས་གྲུབ་པའི་དག་གསལ་གཉིས་མེད་ཀྱི་དབུས་སུ་ཐུན་མོང་མ་
ཡིན་པའི། སྐྱབས་ཡུལ། མདུན་གྱི་ནམ་མཁར་སེང་ཁྲི་པད་ཉི་ལ་རྩ་བའི་བླ་མ་རྡོ་རྗེ་འཆང་སྐུ་མདོག་དམར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་འཛིན་པ། མཚན་དཔས་སྤྲས་པ། དར་དང་རིན་པོ་ཆེའི་རྒྱན་གྱིས་བརྒྱན་
པ༑ སྐུ་གསུང་ཐུགས་ལ་སྐྱབས་ཡུལ་ཀུན་འདུས་སུ་གསལ་བཏབ་ལ། སྐྱབས་འགྲོ་ནི། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། དཔལ་ལྡན་
བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་དང་། བླ་མ་དང་

དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་དང་། བདག་གིས་བསྟན་པ་དང་སེམས་ཅན་གྱི་དོན་དུ་རབ་འཇམས་དབང་གི་ཕྲིན་ལས་བསྒྲུབ་པར་
བྱ༑ དེའི་ཕྱིར་དུ་བཅོམ་ལྡན་འདས་མ་ཀུ་རུ་ཀུལླེའི་སྒྲུབ་ཐབས་ཉམས་སུ་བླང་བར་བགྱིའོ། །ཞེས་ལན་གསུམ་གྱིས་སེམས་བསྐྱེད། དེ་ནས་རང་ཉིད་སྐད་ཅིག་གིས་ཀུ་རུ་ཀུལླེའི་དམར་མོ་ཞལ་གཅིག་ཕྱག་གཉིས་མར་གསལ་བའི་སྙིང་ཁར་རཾ་ལས་ཉི་མའི་
དཀྱིལ་འཁོར་གྱི་སྟེང་དུ་ཧྲཱིཿདམར་གསལ་ལས་འོད་ཟེར་དཔག་མེད་འཕྲོས། ལྷོ་ཕྱོགས་ཀྱི་རི་ཀུ་རུ་ཀུལླེའི་ངོས་ནས་རྗེ་བཙུན་བཅོམ་ལྡན་འདས་མ་འོད་དཔག་མེད་ཀྱིས་གཙུག་ན་བརྒྱན་པ་ལ་སངས་རྒྱས་དང་བྱང་ཆུབ་སེམས་དཔའ་པདྨ་མཁའ་འགྲོའི་
ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ན་མོ་གུ་རུ་བྷྱ ཤྲཱི་ཀུ་རུ་ཀུལླེ་མཎྜ་ལེ་བྷྱ ཞེས་པས་ཕྱག་བྱ། གུ་རུ་ཤྲཱི་ཀུ་རུ་ཀུལླེ་མཎྜ་ལ་ས་པ་རི་ཝཱ་ར་ཨཉྙཾ་པྲ་ཏིཙྪ་སྭཱཧཱ། པཱ་ཏྱཾ་པྲ་ཏིཙྪ་སྭཱཧཱ། ཨོཾ་བཛྲ་པུཥྤ་
ཨཱཿ ཧཱུཾ། ཨོཾ་བཛྲ་དྷཔྤེ་ཨཱཿ ཧཱུྃ། ཨོཾ་བཛྲ་ཨ་ལོ་ཀེ་ཨཱཿ ཧཱུྃ། ཨོཾ་བཛྲ་གརྦྷེ་ཨཱཿ ཧཱུཾ། ཨོཾ་བཛྲ་ནཻ་ཝི་དྱེ་ཨཱཿ ཧཱུྃ། ཨོཾ་བཛྲ་ཤཔྟ་ཨཱཿ ཧཱུཾ ཞེས་པས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས།
འགྲོ་བའི་དགེ་ལ་རྗེས་ཡི་རངས། སངས་རྒྱས་བྱང་ཆུབ་ཡིད་ཀྱིས་བཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་

།མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གི་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་བསྐྱེད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་གུར་ནས་འབྱུང་༄༅།
བའི་རྒྱུན་བཤགས་ལན་གསུམ་བྱ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག ཉེ་རིང་ཆགས་སྡང་
གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག ཅེས་ཚངས་པའི་གནས་བཞི་བསྒོམ་པ་ནི་བསོད་ནམས་ཀྱི་ཚོགས་བསགས་པའོ། །དེ་ནས་ཡེ་ཤེས་ཀྱི་ཚོགས་བསགས་པ་ནི། ཚོགས་ཞིང་རྣམས་རང་གི་སྤྱི་བོ་ནས་ཐིམ། སྣོད་བཅུད་ཐམས་
ཅད་འོད་དུ་ཞུ་སྟེ་རང་རྗེ་བཙུན་མར་གསལ་བ་ལ་ཐིམ། དེ་ཡང་ཐུགས་ཀའི་ཧྲཱིཿ ལ་ཐིམ། ཧྲཱིཿ ཡང་རིམ་བཞིན་འོད་དུ་ཞུ་ནས་སྤྲོས་བྲལ་གྱི་ངང་དུ་བཞག་ལ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱརྻ་ཀོ྅ཧཾ། སྟོང་པར་གྱུར། སྟོང་པའི་ངང་ལས་དུར་ཁྲོད་
ཆེན་པོ་བརྒྱད་ཀྱིས་བསྐོར་བའི་དབུས་སུ་པད་ཉིའི་སྟེང་དུ་ཧཱུཾ་སྔོན་པོ་ཞུ་བ་ལས་སྣ་ཚོགས་རྡོ་རྗེ་རབ་ཏུ་འབར་བའི་ལྟེ་བ་ལ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་པས་རྡོ་རྗེ་ས་གཞི།རྭ་བ་དྲྭ་བ་གུར་དང་བཅས་པའི་ཕྱི་རོལ་དུ་ཁ་དོག་རྣམ་ལྔའི་ཡེ་ཤེས་
ཀྱི་མེ་དཔུང་འབར་ཞིང་འཁྲུགས་པར་གྱུར། ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱཧཱ། ཞེས་ལན་གསུམ་གྱིས་བརྟན་པར་བྱ། དེ་ལྟ་བུའི་སྲུང་འཁོར་གྱི་དབུས་སུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་དབུས་སུ་མི་རོ་མགོ་གཡོན་དུ་ཕྱོགས་པའི་

སྙིང་གར་ཧྲཱིཿ དམར་པོ་ལས་ཨུཏྤ་ལ་དམར་པོའི་ཟེའུ་འབྲུ་ལ་ཧྲཱིཿ ས་མཚན་པ། དེ་ལས་འོད་ཟེར་དམར་པོ་ཕྱོགས་བཅུར་འཕྲོས། འཕགས་པ་མཆོད། སེམས་ཅན་གྱི་མ་དག་པའི་ཁམས་སྦྱངས། བརྟན་གཡོ་སྣོད་བཅུད་ཐམས་ཅད་ཀུ་རུ་ཀུལླེའི་རྣམ་
པར་དབང་དུ་བསྡུས་ཏེ། ཚུར་འདུས་ཧྲཱིཿ ལ་ཐིམ། དེ་ཡོངས་སུ་གྱུར་པ་ལས་བདག་ཉིད་རྗེ་བཙུན་མ་ཀུ་རུ་ཀུལླེ་ཡེ་ཤེས་ཀྱི་སྐུ་ཅན། སྐུ་མདོག་དམར་ཞིང་སྣུམ་པ་རྒྱ་སྐྱེགས་ཀྱི་མེ་ཏོག་གསར་པའི་མདངས་ཅན་ཞལ་གཅིག་ཕྱག་བཞི་མ་ལང་ཚོ་བརྒྱད་
གཉིས་ལོན་པའི་དཔལ་ཡོན་ཅན། ཅུང་ཟད་འཛུམ་ཞིང་ཁྲོ་བའི་ཞལ་གྱི་དཀྱིལ་འཁོར་མཆུའི་སྒྲོས་ལེགས་པའི་པདྨ་ཚེམ་དཀར་གྱི་ཟེའུ་འབྲུས་སྤྲས་པའི་ཁྲོད་ན་ལྗགས་ཀྱི་བུང་བ་གར་བསྒྱར་བ། དམར་ཟླུམ་གྱི་སྤྱན་གསུམ་གཡོན་ཕྱོགས་སུ་ཟུར་གྱིས་
802
གཟིགས་པས། སྐལ་ལྡན་གྱི་སྙིང་ལ་བདེ་བ་སྟེར་བ། དབུ་སྐྲ་ཁམས་ཤིང་སྣུམ་པ་གྱེན་དུ་ཅུང་ཟད་རླུང་གིས་བསྐྱོད་པའི་རྣམ་པ་ལ་ཐོད་སྐམ་ལྔ་དང་དར་དཔྱངས་ཀྱིས་བཅིངས་པ། མགོ་རློན་ལྔ་བཅུའི་དོ་ཤལ་འཕྱང་བ། རྩ་ཕྱག་དང་པོ་གཉིས་ཀྱིས་
ཨུཏྤལ་དམར་པོའི་མྱུ་གུའི་མདའ་མེ་ཏོག་སྔོན་པོ་ཁ་བྱེ་ལ་ཁད་པ་མདེའུའི་ཚུལ་དང་། ཨུཏྤལ་དམར་པོའི་གཞུ་གཞུ་རྒྱུད་དང་སྦྱར་ཏེ་རྣ་བའི་དྲུང་དུ་འགེངས་པ། གཡས་འོག་མས་ཨུཏྤལ་དམར་པོའི་ལྕགས་ཀྱུ་དང་། གཡོན་འོག་མས་ཨུཏྤལ་དམར་
པོའི་ཞགས་པ་འཛིན་པ། རབ་ཏུ་སྒེག་ཅིང་འོ་འཛིན་དང་ཆུ་འཛིན་རྣམ་པར་རྒྱས་པ། རུས་པ་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། སྟག་ལྤགས་གསར་པའི་ཤམ་ཐབས་སྡེར་ཕྲེང་དང་བཅས་པས་སྐུ་སྨད་དཀྲིས་པ། ཞབས་གཡས་བསྐུམ་

༄༅། །ཞིང་གཡོན་བརྐྱང་པའི་གར་སྟབས་ཀྱིས་འགྱིངས་ཞིང་ཆགས་པའི་ཉམས་ཅན། མཐོང་ཐོས་དྲན་པའི་སྐྱེ་དགུའི་ཡིད་འཕྲོག་ཅིང་དབང་དུ་སྡུད་པ། ཉི་མའི་དཀྱིལ་འཁོར་ཀུན་ནས་གཟི་འོད་འབར་བའི་རྒྱབ་ཡོལ་དང་འོད་ཀོར་
གྱི་དབུས་ན་བཞུགས་པར་བསམ། དེའི་སྤྱི་བོར་ཨོཾ་དཀར་པོ། །མགྲིན་པར་ཨཱཿ དམར་པོ། །ཐུགས་ཀར་ཧཱུཾ་སྔོན་པོ། །དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྗེ་བཙུན་མ་ཀུ་རུ་ཀུལླེ་ལ་སངས་རྒྱས་བྱང་སེམས་པདྨ་མཁའ་འགྲོའི་ཚོགས་
; ཀྱིས་བསྐོར་བ་ཨོཾ་བཛྲ་ས་མཱ་ཛཿ ས་ཡེ་ཤེས་པ་སྤྱན་དྲངས། ཨོཾ་ཀུ་རུ་ཀུལླེ་མཎྜལ་ལ་ས་པ་རི་ཝཱ་ར་ཨཉྙཾ་པྲ་ཏིཙྪ་སྭཱཧཱ། པཱ་ཏྱཾ་པྲ་ཏཱིཙྪ་སྭཱཧཱ། ཨོཾ་བཛྲ་པུཥྤཨཱཿ ཧཱུྃནས། ཨོཾ་བཛྲ་ཤབྡ་ཨཱཿ ཧཱུྃ། ཞེས་པས་མཆོད། ཛཿ ཧཱུྃ་བཾ་ཧོཿ རང་ལ་དགུག་གཞུག་
བཅིངས་ཤིང་དབང་དུ་བྱས་པར་བསམ་མོ། །སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿས་ཡེ་ཤེས་པ་སྤྱན་དྲངས། ཨོཾ་པཉྩ་ཀུ་ལ་ས་པ་རི་ཝཱ་ར་ཨཉྙཾ་པྲ་ཏཱིཙྪ་སྭཱཧཱ། པཱ་ཏྱཾ་ནས་
ཤབྡ་ཨཱཿ ཧཱུྃ་གིས་མཆོད། དེ་བཞིན་གཤེགས་པ་རྣམས་ཀྱིས་བདག་ལ་མངོན་པར་དབང་བསྐུར་བ་རྩལ་དུ་གསོལ། ཞེས་གསོལ་བ་བཏབ་པས་་དབང་ལྷ་རྣམས་ཀྱིས། ཨོཾ་བཛྲ་བྷ་ཝ་ཨ་བྷི་ཥི ཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་
བསྐུར་སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པར་བསམ། དེ་ནས། ཨོཾ་ཀུ་རུ་ཀུལླེ་མཎྜ་ལ་ས་པ་རི་ཝཱ་ར་ཨཉྙཾ་པྲ་ཏཱིཙྪ་སྭཱཧཱ། ཨོཾ་ཀུ་རུ་ཀུལླེ་མཎྜ་ལ་ས་པ་རི་ཝཱ་ར་པཱ་ཏྱཾ་པྲ་ཏཱིཙྪ་སྭཱ ཧཱ། ཨོཾ་ཀུ་རུ་ཀུལླེ་

མཎྜ་ལ་ས་པཱ་རི་ཝཱ་ར་ཨོཾ་བཛྲ་པུཥྤ་ཨཱཿ ཧཱུྃ དེ་བཞིན་དུ་ཤབྡ་ཨཱཿ ཧཱུཾ ཞེས་པས་མཆོད། ནང་མཆོད། ཨོྃ་བཛྲ་ཨ་མྲྀ་ཏས་བསངས། ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་མདུན་གྱི་ནམ་མཁའ་རླུང་དང་མེའི་དཀྱིལ་འཁོར་གྱི་སྟེང་དུ་ཐོད་པའི་
སྒྱེད་པུ་གསུམ། དེའི་སྟེང་དུ་ཨ་ལས་ཐོད་པ་དཀར་པོ་ཕྱི་དཀར་ལ་ནང་དམར་བའི་ནང་གི་དབུས་སུ་གོ་ཀུ་ད་ཧ་ན་ལས་ཤ་ལྔ།བི་མུ་ཤུ་མ་ར་ལས་བདུད་རྩི་ལྔ། བྷཾ་ཨཾ་ཛིཾ་ཁཾ་ཧཱུྃ་ལས་ཡེ་ཤེས་ལྔ། དེའི་སྟེང་དུ་ཨོཾ་ཨཱཿ ཧཱུྃདཀར་དམར་མཐིང་གསུམ་མགོ་
ཐུར་དུ་བསྟན་པར་བསམ། རང་གི་ཐུགས་ཀའི་ས་བོན་ལས་འོད་འཕྲོས་རླུང་གཡོས་མེ་སྦར་ཐོད་པའི་ནང་གི་རྫས་རྣམས་ཞུ་ཞིང་ཁོལ། འབྲུ་གསུམ་ལས་འོད་འཕྲོསྀ་ཡེ་ཤེས་བདུད་རྩི་བཀུག་སྟེ་རོ་གཅིག་ཏུ་འདྲེས་པར་གྱུར། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ཞེས་
པས་བྱིན་གྱིས་རླབས་ཏེ་བདུད་རྩི་མྱོང་བས་རང་གི་རྩ་གནས་ཐམས་ཅད་བདུད་རྩིའི་གང་བས་ཟག་མེད་ཀྱི་བདེ་ཆེན་རྒྱུད་ལ་སྐྱེས་པར་བསམ། དེ་ནས། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་
ལག་མ། །གྷསྨ་རཱི་ནི་སྨན་འཛིན་ཅིང་། །པུ ཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུངས། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོས་རྗེས་ཆགས་པ། །གཡུང་མོས་སྐུ་ལ་འཁྱུད་པ་
ཉིད༑ །ཅེས་ཡིད་མཆོད་ཀྱང་སྤྲོ་ན་བྱའོ། །བརྩེ་བས་རྗེས་ཆགས་པདྨ་རཱ་གའི་མདོག །ཞལ་གཅིག་ཕྱག་བཞི་ཞབས་གཉིས་མཛེས་པའི་སྐུ། །ཡེ་ཤེས་མདའ་གཞུ་ཨུཏྤལ་ལྕགས་ཀྱུ་འཛིན། །རྗེ་བཙུན་རིགས་བྱེད་མ་ལ་ཕྱག་འཚལ་ལོ། །ཞེས་པས་

ཉ །བསྟོད་དེ། འདིར་མན་ངག་ཐོབ་པས་དབང་བྱིན་རླབས་གནས་གསར་རྡོ་རྗེ་འཆང་གི་གསུང་ལྟར་བསྒོམ། དེ་ནས། རང་གི་སྙིང་གར་ཉི་མའི་སྟེང་དུ་ཧྲཱིཿ ཡིག་དམར་པོའི་མཐར་གཡས་སྐོར་དུ་ཨཾ་ཀུ་རུ་ཀུལླེ་ཧྲཱིཿ
སྭཱ ཧཱ། ཞེས་པའི་སྔགས་བྱེ་རུའི་ཕྲེང་བ་ལྟ་བུ་འོད་ཟེར་དམར་པོ་འབར་བ་དང་བཅས་པ་ལས་འོད་ཟེར་དམར་པོ་ཕྱོགས་བཅུར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་འགྲོ། །ཉན་ཐོས་དང་རང་སངས་རྒྱས། ཚངས་པ་དང་
བརྒྱ་བྱིན་ལ་སོགས་པ་འཇིག་རྟེན་པ་ཆེ་ཞིང་ཆེ་བ་རྣམས་དང་མཁས་པ་པཎྜི་ཏ་དང་། རིགས་ལྡན་རྒྱལ་བློན། རིག་མ་རྟ་གླང་ནོར་བུ་དབང་གི་རྒྱལ་པོ་ལ་སོགས་པ་སྲིད་ཞིའི་དཔལ་འབྱོར་གྱི་ཡོན་ཏན་ནུས་པ་མཐུ་སྟོབས་ཐམས་ཅད་འོད་ཟེར་དམར་པོའི་རྣམ་
པར་བསྡུས་ཏེ་བདག་ལ་ཐིམ་པས་ཁམས་གསུམ་ཐམས་ཅད་རང་དབང་མེད་པར་དམར་ལྟེམ་གྱིས་བདག་གིས་དབང་དུ་གྱུར། བདག་ཉིད་མཐོང་ཐོས་དྲན་རེག་ཙམ་གྱིས་འགྲོ་བ་མཐའ་དག་གི་ཡིད་འཕྲོག་ཅིང་དབང་དུ་བྱེད་པའི་རྗེ་བཙུན་མ་དངོས་ཡིན་སྙམ་
པའི་ངང་ནས། ཨོཾ་ཀུ་རུ་ཀུལླེ་ཧྲཱིཿ སྭཱཧཱ། ཞེས་བཟླའོ། །བསྙེན་པ་བྱེད་སྐབས་འདི་ཡན་གྱིས་མཐུས་ཤིང་། རྒྱུན་གྱི་ཉམས་ལེན་གྱི་སྐབས་སོགས་དམིགས་བྱ་ཆེད་དུ་གཏད་པ་ཡོད་ན་ཧྲཱིཿ ཡིག་སྔགས་ཕྲེང་དང་བཅས་པ་ལས་འོད་ཟེར་དམར་པོ་ཕྱོགས་རྒྱུ
བཅུར་འཕྲོས་པའི་སྣ་ལ་ཀུ་རུ་ཀུལླེ་དམར་མོ་ཉི་མ་འབུམ་གྱི་གཟི་བརྗིད་དང་ལྡན་པ་ལྕགས་ཀྱུ་དང་ཞགས་པ་ལྕགས་སྒྲོགས་ཐོགས་པ་སྲིད་གསུམ་ཁྱབ་པར་འཕྲོས། དེ་དག་ན་ཡོད་པའི་སེམས་ཅན་ཐམས་ཅད་དང་། ཁྱད་པར་བསྒྲུབ་བྱ་གང་དབང་དུ་བྱ་

བར་འདོད་པ་དེ་ཉིད་འོད་ཟེར་གྱི་ལྕགས་ཀྱུས་སྙིང་ནས་དྲངས། ཞགས་པས་རྐེ་ནས་བཅིངས། ལྕགས་སྒྲོགས་ཀྱི་ཡན་ལག་བསྡམས། འོད་ཟེར་དམར་པོའི་ཤུགས་ཀྱིས་རང་དབང་མེད་པར་བསྐྱོད་ནས་རང་གི་མདུན་དུ་ལུས་འོད་དམར་པོའི་རང་བཞིན་
དམར་ལམ་ལམ་ཞུ་ལ་ཁད་དུ་བསམ། མ་དད་མ་གུས་པ་ལ་སོགས་པའི་སྣང་བ་ཐམས་ཅད་འགགས་ཤིང་བདག་ཉིད་ཁོ་ན་ལ་ཆགས་པའི་དབང་དུ་འདུས་ནས་རང་སེམས་དང་དབྱེར་མེད་དུ་གྱུར། དེ་ཉིད་བརྗོད་བྲལ་བདེ་བ་ཆེན་པོར་རང་ངོ་ཤེས་པར་བྱས་
སྒྲུབ་
ལ་མཉམ་པར་བཞག ཨོཾ་ཀུ་རུ་ཀུལླེ་ཧྲཱིཿ སྭཱཧཱ། ཞེས་བཟླའོ། །དེ་ལྟར་ཙནྡན་དམར་པོའི་ཕྲེང་བ་འཛིན་པས། མྱུར་བ་དང་ཐལ་བ་དང་མི་གསལ་བའི་ལྷག་ཆད་རྣམས་སྤངས་ཤིང་ཚིག་གཞན་གྱིས་བར་མ་ཆོད་པར། ཐུན་བཞིའི་ཚུལ་གྱིས་བཟླས་པ་
ཐབས་
དངོས་དང་ཉམས་དང་རྨི་ལམ་དུ་བཅོམ་ལྡན་འདས་མའི་སྐུ་དངོས་མཐོང་བ་དང་། གསུང་ཐོས་པ་དང་། བདེ་ཆེན་གྱི་ཡེ་ཤེས་རྒྱུད་ལ་སྐྱེ་བ་སོགས། ངེས་ཅན་དུ་འབྱུང་བ་ནི་མཚན་མའི་བསྙེན་པའོ། །འབུམ་ཕྲག་བཅུ་ལ་སོགས་པ་བཟླས་པ་ནི་གྲངས་
བཏུས་
ཀྱིས་བསྙེན་པའོ། །འབྲུ་འབུམ་གྱིས་འབུམ་ཕྲག་བརྒྱད་དག་པོ་པཎྜི་ཏ་དང་རྨོར་ཆེན་གྱི་གསུངས། གསུངས་པའང་འབྱུང་ངོ་། །གང་ལྟར་གྲངས་ཅི་ཙམ་མང་བ་དང་མཚན་མ་ཐོབ་ན་མཆོག་ཏུ་འགྱུར་རོ། །ཟླ་བ་དྲུག ཚིག་དྲིལ་དུ་བྱ་བ་ནི། ཚར་ཆེན་གསུངས
དུས་ཀྱི་བསྙེན་པའོ། །དེ་དག་ཐུན་མཚམས་རྣམས་སུ་བོགས་དབྱུང་བའི་ཕྱིར་བླ་མའི་མན་ངག་ལས་བྱུང་བའི་བདག་བྱིན་གྱིས་རླབས་པའི་རིམ་པ་བསྒོམ། ལྟ་བ་ཟུང་འཇུག་ཤིས་རྒྱས་འདེབས་པ་ནི་ཁྱད་པར་གྱི་གདམས་པའོ། །དེ་ནས་བཟླས་པའི་

༄༅། །མཐར། རྗེ་བཙུན་བཅོམ་ལྡན་འདས་མ་ཀུ་རུ་ཀུལླེས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཁྱད་པར་དུ་བརྟན་གཡོ་སྣོད་བཅུད་ཐམས་ཅད་བདག་ཅག་དཔོན་
སློབ་ཀྱིས་དབང་དུ་འདུས་པར་མཛད་དུ་གསོལ། རང་གི་སྙིང་ག་ནས་འོད་ཟེར་འཕྲོས་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ། བསང་ཆུ་བསྒྲུབ་པ་ནི། ནང་མཆོད་ནས་བསང་ཆུ་ལ་གཏོར། ཨོྃ་མྲྀ་ཏས་བསངས། སྭཱ་བྷཱ་ཝས་
སྦྱངས། སྟོང་པའི་ངང་ལས་ཤཾ་ལས་བྱུང་བའི་དུང་ཕོར་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ། ཧཱུཾ་ལས་བྱུང་བའི་བསང་ཆུ་དྭངས་ཤིང་ཐོགས་པ་མེད་པ། རྫས་ཐམས་ཅད་ཀྱི་མ་དག་པ་སེལ་བའི་ནུས་པ་དང་ལྡན་པར་གྱུར། ཨ་མྲྀ་
ཏའམ། ཧཱུཾ་རིང་པོ་བདུན་ནམ་ཉེར་གཅིག་བརྗོད། མཆོད་རྫས་རྣམས་ལ་བསང་ཆུ་གཏོར། ཨ་མྲྀ་ཏས་བསངས། སྭཱ་བྷཱ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུཾ་ཞུ་བ་ལས་L08
1
བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་དང་མཉམ་པར་གྱུར། ཨོཾ་ཨཉྙཾ་ཨཱཿ ཧཱུྃ་ནས་ཤབྡ་ཨཿ ཧཱུྃགིས་བར། འབྲུ་གསུམ་
དང་སྤེལ་བ་ཕྱག་རྒྱར་བཅས་པས་བྱིན་གྱིས་བརླབས། .གཎྜེ་ར་ཎི་དང་རོལ་ཆེན་བྱ། བསྲེག་རྫས་རྣམས་ལ་སྔར་བཞིན་བསང་ཆུ་གཏོར། བསང་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུཾ་ལས་

བྱུང་བའི་བསྲེག་རྫས་རྣམས་དྭངས་ཤིང་ཐོགས་པ་མེད་པ་དབང་གི་ལས་ཐམས་ཅད་མྱུར་དུ་བསྒྲབ་པའི་ནུས་པ་དང་ལྡན་པར་གྱུར། རྡོ་རྗེ་ཁུ་ཚུར་ལས་གུང་མཛུབ་གཉིས་བཤིབས་པ་ཆོས་འབྱུང་གི་ཕྱག་རྒྱ་བཅས་ལ། ཨོཾ་ཨཱཿ ཧཱུྃ་སྭཱ ཧཱ། ཨོཾ་ཤྲཱི་
སྭཱཧཱ། ཨོཾ་ཛཱི་སྭཱཧཱ། ཨོཾ་སྭ་སྭཱཧཱ། ཨོཾ་ཀུ་རུ་ཀུ་རུ་སྭཱ ཧཱ། ཅེས་པས་རྫས་རྣམས་སྦྱངས་ཤིང་བྱིན་གྱིས་བརླབས། དེ་ནས་ཐབ་ཁུང་ལ་བསང་ཆུ་གཏོར། བསང་སྦྱང་། སྟོང་པའི་ངང་ལས། པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་
ag
སྟེང་དུ་དབང་གི་ཐབ་ཁུང་ཟླ་གམ་དམར་པོ་ཁ་ཁྱེར་མུ་རན་དང་བཅས་པ། དེའི་ཕྱི་རོལ་དུ་སྟེགས་བུ་གྲུ་བཞི་པའི་གྲ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པ་ནང་ལྷ་རྫས་ཀྱི་བུད་ཤིང་གིས་ཡོངས་སུ་གང་བར་གྱུར། ཅེས་བརྗོད་འདི་ནས་
808
བཟུང་སྟེ་མ་གྲོལ་བར་ལག་པ་གཉིས་པུས་མོ་ལས་ཕྱིར་མི་འདའ་བར་བྱའོ། །མེ་བསྒྲུབ་པ་ནི། སྨད་འཚོང་མའམ། ཚོས་མཁན་མི་མེ་ལས། སྔར་གྱི་སྤོར་ལྡེ་སྦར་ལ་ལག་པ་གཉིས་ཆར་གྱིས་བཟུང་ནས། ཨོཾ་ཀུ་རུ་ཀུལླེ་ཧྲཱིཿ སྭཱཧཱ། ཞེས་བརྗོད་ཅིང་
ཐབ་ལ་གཡས་ནས་བསྐོར་ཏེ་མེ་ཚང་དུ་བཅུག་ལ་ཐབ་ཀྱི་ནང་གི་ཏིང་ལོ་སྦར། ཨོྃ་བཛྲ་ཛྭ་ལ་རཾ་ཞེས་བརྗོད། རྩ་སྐམ་དང་ཤིང་སྲེག་ལ་སོགས་པ་བཅུག སྔགས་དེ་ཉིད་བརྗོད་ཅིང་མར་ཁུ་བླུག་གཟར་གསུམ་བླུག རླུང་ཡབ་ཅུང་ཟད་གཡབ་སྟེ་མེ་
གསོའོ། །སྐབས་འདིར་མེ་པྲ་བརྟག་ཅིང་ངན་ན་ཨ་མྲྀ་ཏའམ། ཧཱུཾ་རིང་པོ་བརྗོད་ལ་ཕྱོགས་ཐམས་ཅད་དུ་བསང་ཆུ་གཏོར་བས་བགེགས་བསལ། ཨོཾ་བཛྲ་རཀྵ་རཀྵ་ཧཱུཾ་ཧཱ་ཧཱུཾ་ཞེས་བརྗོད་ལ་ཐུན་མོང་གི་སྲུང་འཁོར་བསྒོམ། འཇིག་རྟེན་པའི་མེ་ལྷ་མཆོད་པ་

།ནི། མེ་དེ་ཉིད་བསང་སྦྱང་། སྟོང་པའི་ངང་ལས་ཐབ་ཀྱི་ནང་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་སུ་པཾ་ལས་པདྨ་རཾ་ལས་ཉི་མའི་སྟེང་དུ་རཾ་དམར་པོ་ལས་མེ་ལྷ་སྐུ་མདོག་དམར་པོ་ཞལ་གཅིག་ཕྱག་གཉིས་པ། ཕྱག་༄༅།
གཡས་དབྱུག་གུ་དམར་པོ་དང་། གཡོན་བགྲང་ཕྲེང་དམར་པོ་འཛིན་པ། གསུས་ཁྱིམ་ཆེ་ཞིང་དབུ་སྐྲ་རལ་པའི་ཐོར་ཅོག་ཅན། སྨྲ་རའི་ཨ་ཚོམ་དང་། ཚངས་པའི་སྐད་པ་འཆང་བ། འོད་ཟེར་དམར་པོས་སེམས་ཅན་ཐམས་ཅད་དབང་དུ་བྱེད་པ། རྭ་
སྐྱེས་དམར་པོའི་སྟེང་ན་པདྨའི་འདུག་སྟངས་ཀྱིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཿ ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཤར་ལྷོ་ནས་མེ་ལྷ་ཡེ་ཤེས་པ་ཨོཾ་བཛྲ་ས་མཱ་ཛཿ་ཞེས་བརྗོད། རྡོ་རྗེ་དྲིལ་བུ་འཛིན་
608
པའམ། དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཨཾ་ཚུར་བྱོན་ཚུར་བྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་བླག་ཞལ་ཟས་བཞེས་སླད་དུ། །འབར་བའི་གནས་འདིར་གཤེགས་སུ་གསོལ། ། ཨོཾ་ཨགྷ་ཡེ་ས་པ་རི་
ཝཱ་ར་ཨེ་ཧྱ་ཧི། ཞེས་པས་སྤྱན་དྲངས། ཨཉྙཾ་ལ་སོགས་པས་མཆོད། ཛཿ ཧཱུྃ་བཾ་ཧོཿ དམ་ཚིག་པ་དང་ཡེ་ཤེས་པ་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨཾ་
བཛྲ་ས་མཱ་ཛཿ ཞེས་པས་སྤྱན་དྲངས། ཨཉྙཾ་ལ་སོགས་པས་མཆོད། དེ་བཞིན་གཤེགས་པ་ཐམས་ཅད་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། བུམ་པའི་ཆུས་དབང་བསྐུར། སྐུ་གང་དྲི་མ་དག ཆུའི་ལྷག་མ་ཡར་ལུད་
I
1

པ་ལས་འོད་དཔག་མེད་ཀྱིས་དབུས་བརྒྱན་པར་བསམ། རྡོ་རྗེ་རྩེ་ལྔ་པའི་ཕྱག་རྒྱ་བསྟན་ཏེ། ཨོཾ་བཛྲ་ཨ་ན་ལ་མཧཱ་བྷཱ་ཏ་ཛཱ་ལ་ཡ་སརྦ་བྷསྨི་ཀུ་རུ་སརྦ་དུསྦྲུན་ཧཱུྃ་ཕཊ་ཏྲཾ་ཤྱ་ཛཿ ཧཱུྃ་བཾ་ཧོཿ ས་མ་ཡ་སྟཱཾ། ཞེས་པས་དམ་ལ་བཞག ཨོཾ་ཨགྣ་ཡེ་ས་པ་རི་ཝཱ་
ར༑ ༀ་ཨཉྙཾ་ནས་ཤཔྟའི་བར་མཚན་སྔགས་རེ་རེ་སྔོན་དུ་འགྲོ་བའི་ཉེར་སྤྱོད་ལྔ་དང་གྷཎྛེ་ར་ཎི་རོལ་ཆེན་དང་བཅས་པས་མཆོད། སྔགས་དེ་དེ་ཉིད་ཀྱིས་མཐར་ཨོཾ་ཨཱཿ ཧཱུྃ་བཏགས་པས་ནང་མཆོད་འབུལ། ·རྡོ་རྗེ་དྲིལ་བུ་འཛིན་པས། ཧཱུཾ། ཚངས་པ་
འཇིག་རྟེན་མགོན་གྱི་སྲས། །དྲང་སྲོང་ཆེན་པོ་མེ་ཡི་ལྷ། །ཉོན་མོངས་བསྲེག་པའི་ཤེས་རབ་འོད། །མེ་ལྷ་མཆོག་ལ་ཕྱག་འཚལ་ལོ། །ཅེས་པས་བསྟོད། སྔར་གྱི་ཀུ་ཤའི་ཆུན་པོ་བརྒྱད་ལག་པ་གཡོན་དུ་བཟུང་ལ། བསང་སྦྱངས། སྟོང་པའི་ངང་
ལས་ཧཱུཾ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་འབག་པ་དང་མ་དག་པ་ཐམས་ཅད་སེལ་བའི་ནུས་པ་དང་ལྡན་པར་གྱུར། ཨོཾ། ཀུ་ཤ་འདི་ནི་གཙང་ཞིང་དགེ་།ས་ལས་སྐྱེས་པའི་
སྙིང་པོ་མཆོག །དཀོན་མཆོག་གསུམ་གྱི་དག་བྱེད་དེ། །ཚངས་པ་ཡི་ཡང་དག་བྱེད་ཡིན། །དེས་བདག་རྣལ་འབྱོར་པ་འཁོར་དང་བཅས་པ་ལ་གེགས་མེད་ཅིང་ལས་ཀྱི་དངོས་གྲུབ་ཀྱང་རྩལ་དུ་གསོལ། ཞེས་བརྗོད། རང་གི་མདུན་ནས་གཡས་བསྐོར་
གྱི་རིམ་པས་ཨོཾ་བཛྲ་ས་ཏྭ་ཨཱཿ ཞེས་བརྗོད་ཅིང་། ཐབ་ཀྱི་ཕྱོགས་མཚམས་བརྒྱད་དུ་སྔ་མའི་རྩེ་མོ་ཕྱི་མའི་རྩ་བས་ནོན་པར་བཀྲམ། བྱོན་ཟན་འབུལ་བ་ནི། མེ་ལྷའི་ཞལ་ཅུང་ཟད་གདངས་པའི་ལྕེ་ཧཱུཾ་ལས་རྡོ་རྗེ་ཧཱུྃ་གིས་མཚན་པའི་རྩེ་མོར་རཾ་

༄༅། །བསམ། དགང་བླུགས་ཀྱི་གཟར་བུའི་རྩེ་ལའང་རཾ་བསམ། གཟར་བུ་གཉིས་པུས་མོ་གཉིས་ཀྱི་བར་དུ་ཚུད་པར་བྱང་ཆུབ་མཆོག་གི་ཕྱག་རྒྱས་བཟུང་། ཨོཾ་ཨགྣ་ཡེ་སྭཱཧཱ། ཞེས་ལན་བདུན་བརྗོད་ཅིང་མར་བླུག་གཟར་བདུན་
གྱིས་དགང་གཟར་བཀང་ལ། གཟར་བུ་གཉིས་ཁ་སྦྱར་ལ་ཐབ་ལ་གཡས་སུ་བསྐོར་ཞིང་མེ་ལྷའི་ཞལ་དུ་ཕུལ་བར་བསམས་ལ། ཨོཾ་ཨགྣ་ཡེ་ཨཱ་དཱི་བྱཱ་དཱི་བྱ་མཧཱ་ཤྲཱི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱཧཱ། ཞེས་བརྗོད། དེ་ལྟ་བུ་ལན་གསུམ་དབུལ། དེ་ནས་
ཡམ་ཤིང་ལ་སོགས་པ་འོག་ནས་བྱུང་བའི་སྲེག་རྫས་རྣམས་རིམ་པ་བཞིན་ལག་པ་གཡོན་དུ་བཟུང་ལ་གཡས་པའི་མཐེབ་སྲིན་གྱིས་སྟེང་ནས་བླངས་ཤིང་འོག་ནས་བསྐོར་ཏེ་མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་
811ཏེ༑ ཨོཾ་བོ་དྷི་པྲྀ ཀྵ་ཡ་སྭཱ ཧཱ། ཞེས་པ་བདུན་ནམ་ཉེར་གཅིག་ལ་སོགས་པ་འབུལ་བའི་མཐར། ༀ་བོ་དྷི་པྲྀཀྱྰ་ཡ་ཁམས་གསུམ་སྣོད་བཅུད་ཐམས་ཅད་བདག་གི་དབང་དུ་འདུས་པར་གྱུར་ཅིག་ཅེས་པའམ་ཡང་ན་ཁམས་གསུམ་སྣོད་བཅུད་ཐམས་ཅད་མ་
མ་ཝ་ཤཾ་ཀུ་རུ་ཧོ། །ཅེས་པའམ་བསྒྲུབ་བྱ་དམིགས་ཀྱི་བསལ་བ་ཡོད་ན་དེའི་མིང་གིས་མཐར། ཝ་ཤཾ་ཀུ་རུ་ཧོཿ ཅེས་པའམ། བསྙེན་པའི་ཁ་སྐོང་ལྟ་བུ་ཡིན་ན་སྔགས་ཀྱི་རྗེས་སུ་བདག་གི་སྡིག་པ་དང་། སྒྲིབ་པ། བར་དུ་གཅོད་པ་ཐམས་ཅད་དང་
གསང་སྔགས་ཀྱི་ལྷག་ཆད་ལ་སོགས་པའི་ཉེས་པ་ཐམས་ཅད་ཤིནྟཾ་ཀུ་རུ་སྭཱཧཱ། དེ་བཞིན་དུ་འོག་མ་རྣམས་ལའང་དེའི་རིག་པས་ཤེས་པར་བྱས་ཏེ། ཨོཾ་ཨགྨ་ཡེ་སྭཱ ཧཱ། ཞེས་པས་མར་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ ཧཱ། ཞེས་པས་ཏིལ་ལམ་

ཡུངས་དཀར་དང་། ཨོཾ་སརྦ་པཾ་པ་ད་སྭཱཧཱས་ཞོ་དང་སྦྱར་བའི་ཟས་མཆོག་དང་། ཨོྃ་བཛྲ་བི་ཛཱ་ཡ་སྭཱཧཱས་འབྲས་སོ་བ་དང་། ཨོཾ་བཛྲ་པུཥྤ་ཡ་སྭཱཧཱས་འབྲས་དང་། ཨོཾ་མཧཱ་བེ་གཱ་ཡ་སྭཱཧཱ་ནས་དང་། ཨོཾ་བཛྲ་གྷསྨ་རཱ་ཡ་སྭཱཧཱས་གྲོ་དང་། ཨོཾ་མཧཱ་བ་
ལཱ་ཡ་སྭཱཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱཧཱས་དུར་བ་དང་། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱཧཱས་ཀུ་ཤ་རྣམས་ཕུལ་ལ་སྡེ་ཚན་རེ་རེའི་མཐར་གོང་ལྟར་གྱི་སྤེལ་ཚིག་སྦྱར་རོ། །དེ་ལྟར་མེ་ལྷ་ལ་བསྲེག་རྫས་ཅི་ཙམ་འབྱོར་པ་ཕུལ་བའི་མཐར་གོང་ལྟར་
མཆོད་བསྟོད་བྱས་ལ། ཨ་མྲྀ་ཏས་བསང་ཆུ་ཀུ་ཤས་གཏོར། ཨཾ་ཨགྣ་ཡེ་ས་པ་རི་ཝཱ་ར་ཨཧཱུྃ་པྲ་ཏཱིཙྪ་སྭཱཧཱས་མཆོད་ཡོན་ཕྱག་ཏུ་ཕུལ། མར་བླུགས་གཟར་གང་ཐབ་ཏུ་བླུགས་ཏེ། ཨོཾ་བཛྲ་ཛཱ་ལ་རཾ་ཞེས་བརྗོད་པས་མེ་ལྷ་འབར་བའི་རྣམ་པར་གྱུར་པར་
བསམ༑ དེ་ནས་འཇིག་རྟེན་ལས་འདས་པའི་མེ་ལྷ་མཆོད་པ་ནི། མེ་དེ་ཉིད་བསང་སྦྱངས། སྟོང་པའི་ངང་ལས་སྲུང་འཁོར་གྱི་ནང་དུར་ཁྲོད་ཆེན་པོ་བརྒྱད་ཀྱི་དབུས་སུ་རྗེ་བཙུན་བཅོམ་ལྡན་འདས་མ་ཀུ་རུ་ཀུལླེ་ཡན་ལག་བཞི་རྫོགས་པའི་ཆོ་གས་བསྐྱེད་པ་
དཀྱུས་བཞིན་བྱ། དེ་ནས། ཨཾ་ཀུ་རུ་ཀུལླེ་ས་པ་རི་ཝཱ་ར་སྔོན་དུ་འགྲོ་བས་ཆུ་གཉིས་ཉེར་སྤྱོད་ལྔ་རོལ་མོ་དང་བཅས་པ་སྔགས་དང་ཕྱག་རྒྱས་དབུལ་བའི་མཐར། གྷཎྜེ་ར་ཎི་རོལ་ཆེན་དང་བཅས་པ་བྱ། སྔགས་དེ་ཉིད་ཀྱི་རྗེས་སུ་འབྲུ་གསུམ་བཏགས་པས་
ནང་མཆོད་དབུལ། བརྩེ་བས་རྗེས་ཆགས་སོགས་བསྟོད་པ་རྒྱས་བསྡུས་ཅི་རིགས་པས་བསྟོད། ༀ་ཀུ་རུ་ཀུལླེ་ཧྲཱིཿ སྭཱཧཱ། ཞེས་ཡི་གེ་བརྒྱད་པ་ལན་འགའ་ཞིག་བརྗོད་པས་མར་ལ་བསྔགས་ཏེ། ཨོཾ་ཨགྣ་ཡེ་སྭཱཧཱ། ཞེས་པ་ལན་བདུན་གྱིས་བླུག་

།གཟར་གྱིས་མར་ཁུ་བླུགས་པས་དགང་གཟར་བཀང་བའི་མཐར། ཨཾ་ཨགྣ་ཡེ་ཨཱ་དཱི་བྱ་དཱི་བྱ་ཞེས་སོགས་ཀྱི་མཐར། ཁམས་གསུམ་སྣོད་བཅུད་ཐམས་ཅད་མ་མ་ཝཱ་ཤཾ་ཀུ་རུ་ཧོཿ ཞེས་བརྗོད་དེ་གཟར་བུ་གཉིས་ཁ་སྦྱར་ལ་༄༅།
གཡས་སུ་བསྐོར་བས་རྗེ་བཙུན་མའི་ཞལ་གདངས་པར་ཕུལ་བར་བསམས་ལ། དེ་ལྟ་བུའི་དགང་བླུག་བདུན་ཚན་གསུམ་གྱིས་བྱོན་ཟན་འབུལ། དེ་ནས་ཡམ་ཤིང་ནས་བརྩམས་ཏེ་བསྲེག་རྫས་རྣམས་ལན་བདུན་ནམ་ཉེར་གཅིག་ལ་སོགས་པ་འབུལ་བ་ལ་རེ་
རེའི་ཐོག་མར་ལྷ་སྔགས་ཡི་གེ་བརྒྱད་པའི་མཐར། རྫས་སྔགས་སོ་སོའི་སྤེལ་ཚིག་གོང་ལྟར་བརྗོད་ཅིང་བསྒྲུབ་གཡོག་གཅིག་གིས་ལོགས་ནས་གྲངས་ངེས་པ་ཅན་བཟུང་བས་འབུལ། བསྡུ་ན་རྫས་རེ་རེའི་མགོར་ལྷ་སྔགས་རེ་དང་བར་དུ་རྫས་སྔགས་ཁོ་ན་
བདུན་ནམ་ཉེར་གཅིག་ལ་སོགས་པའི་མཐར་ལས་སྔགས་སྤེལ་ཚིག་ཚར་རེ་ཡོད་པས་ཕུལ་བའི་མཐར། དབང་གི་སྦྱིན་སྲེག་རྫས་ཀྱིས་གཙོ་བོ་པདྨ་རཀྟ། ཙནྡན་དམར་པོ། །མེ་ཏོག་དམར་པོ་ལྕགས་ཀྱུ་ཅན་གྱི་རིགས་གང་མང་གི་ཕྱེ་མ་མངར་
གསུམ༑ ལན་ཚྭ་རྣམས། ཟས་མཆོག་དང་སྦྱར་བའི་རིལ་བུ་ལུག་གི་རིལ་མ་ཚམས་མཆལ་ལམ། ལི་ཁྲིའམ། རྒྱ་སྐྱེགས་ཀྱིས་ཁ་དོག་བསྒྱུར་བ་ཅི་མང་འབུལ། དེ་ཡང་སྔགས་ཡི་གེ་བརྒྱད་པའི་མཐར། བསྒྲབ་བྱ་དམིགས་ཀྱི་བསལ་བ་ཡོད་ན་དེ་
ཉིད་ཀྱི་མིང་གི་མཐར་སྤེལ་ཚིག་སྦྱར། མེད་ན་གོང་ལྟར་ཁམས་གསུམ་སྣོད་བཅུད་ཐམས་ཅད་མ་མ་ཝ་ཤཾ་ཀུ་རུ་ཧོཿ ཞེས་སོགས་ནུབ་རེ་ལ་སྟོང་ཕྲག་ལྔའམ་ཁྲི་ལ་སོགས་པ་འབུལ་ཞིང་སྐབས་སྐབས་སུ་ཡམ་ཤིང་དང་མར་ཅི་འབྱོར་པ་ཕུལ། སྒྲབ་
1

གཡོག་གིས་མེ་རྒྱུན་མི་ཆད་པའི་བུད་ཤིང་ཡང་འཇུག་གོ །དེ་ཡང་ཡམ་ཤིང་ནི་མེ་འོད་འབར་བའི་དཀྱིལ་དུ་འབུལ། ཞུ་བའི་རྫས་རྣམས་ནི་ཞལ་དུ་འབུལ། གོང་བུའི་རྫས་རྣམས་ནི་ཕྱག་ཏུ་འབུལ། ཀུ་ཤ་ནི་དབུའི་གཙུག་ཏོར་དུ་འབུལ། དེ་ལྟར་ཕུལ་
བས་རྗེ་བཙུན་མ་ཐུགས་ཤིན་ཏུ་མཉེས་ནས་བརྩེ་བ་དང་། ཆགས་པ་དང་། སྒེག་པ་དང་། སྤྱན་ཟུར་གཡོ་བ་ལ་སོགས་པ་རྣམ་རོལ་དུ་མ་བསྒྱུར་བའི་སྐུ་ལས་འོད་ཟེར་དམར་པོ་ཉི་མ་འབུམ་གྱི་གཟི་བརྗིད་དང་ལྡན་པ། ལྕགས་ཀྱུ་དང་ཞགས་པ་ལྕགས་
སྒྲོག་གི་རྣམ་པ་སྲིད་གསུམ་ཐམས་ཅད་ཁྱབ་པར་འཕྲོས། དེ་དག་ན་ཡོད་པའི་སེམས་ཅན་ཐམས་ཅད་དང་། ཁྱད་པར་བསྒྲུབ་བྱ་གང་དབང་དུ་བྱ་བར་འདོད་པ་དེ་ཉིད་འོད་ཟེར་གྱི། ལྕགས་ཀྱུས་སྙིང་ནས་དྲངས། ཞགས་པས་རྐེ་ནས་བཅིངས། ལྕགས་
སྒྲོག་གིས་ཡན་ལག་ཐམས་ཅད་བསྡམས། འོད་ཟེར་དམར་པོའི་ཤུགས་ཀྱིས་རང་དབང་མེད་པར་བསྐོད་ནས། རང་གི་མདུན་དུ་ལུས་འོད་དམར་པོའི་རང་བཞིན་དམར་ལམ་ལམ་ཞུ་ལ་ཁད་དུ་བསམ། མ་དད་མ་གུས་པ་ལ་སོགས་པའི་སྣང་བ་ཐམས་
ཅད་འགགས་ཤིང་བདག་ཉིད་ཁོ་ན་ལ་ཆགས་པས་དབང་དུ་འདུས་ནས་རང་སེམས་དང་དབྱེར་མེད་དུ་གྱུར། དེ་ཉིད་བརྗོད་བྲལ་བདེ་བ་ཆེན་པོར་རང་ངོ་ཤེས་པར་བྱས་ལ་མཉམ་པར་བཞག མཐར་གཤེགས་སྐྱེམས་སུ་བྱོན་ཟན་གྱི་སྐབས་སུ་བཤད་པ་ལྟར་
མར་དགང་བླུགས་བདུན་ཚན་གསུམ་འབུལ། གོང་ལྟར་ཕྱི་ནང་གི་མཆོད་པ་བསྟོད་པ་དང་བཅས་པ་བྱ། དེ་ནས་གཏོར་མ་བྱིན་རླབས་སྒྲུབ་ཐབས་ལྟར་རམ། བསྡུ་ན། ཨ་མྲྀ་ཏས་བསངས། སྭ་བྷཱ་ཝས་སྦྱངས། ཨོཾ་ཨཱཿ ཧཱུྃཧ་ཧོ་ཧྲཱིཿ ས་ཕྱག་རྒྱས་

༄༅ །བཅས་པས་བྱིན་གྱིས་བརླབས། རྗེ་བཙུན་མའི་ཞལ་ནས་འོད་ཀྱི་སྦུ་གུ་བྱུང་བས་གཏོར་མ་དྲངས་ཤིང་གསོལ་བར་བསམས་ལ། ཨཾ་ཀུ་རུ་ཀུལླེ་ཨི་དམ་བ་ལིཾ་ཏ་ཁ་ཁ་ཁཱ་ཧི་ཁ་ཧི། ཞེས་པ་གསུམ་མམ་ལྔ་ལ་སོགས་པ་བརྗོད་
f
} ཅིང་༑ རྡོ་རྗེ་ཐལ་མོ་ཁ་ཕྱེ་བའི་མཐར་སེ་གོལ་གཏོགས། སླར་ཡང་ཕྱི་ནང་གི་མཆོད་པ་བསྟོད་པ་དང་བཅས་པའི་མཐར། རིག་བྱེད་དབང་མོ་འཁོར་བཅས་རྣམས། །མཆོད་སྦྱིན་གཏོར་མ་འདི་བསྣོམས་ལ། །ཅེས་པ་ནས། ཡིད་ལ་འདོད་པ་ཀུན་
འགྲུབ་ཤོག །གི་བར་དང་ཐལ་མོ་སྙིང་གར་སྦྱར་ལ། རྗེ་བཙུན་བཅོམ་ལྡན་འདས་མ་ཀུ་རུ་ཀུལླེ་བདག་ལ་དགོངས་སུ་གསོལ། བསྒྲུབ་བྱ་དམིགས་ཀྱིས་བསལ་བ་ཡོད་ན། དེ་ཉིད་ཀྱི་གཙོས་བྱས་པའི་ཁམས་གསུམ་སྣོད་བཅུད་ཐམས་ཅད་རང་དབང་
མེད་པར་བདེ་བླག་ཏུ་བདག་གི་དབང་དུ་འདུས་པར་མཛད་དུ་གསོལ། ཞེས་སོགས་འདོད་པའི་དོན་ལ་གསོལ་བ་གདབ། ཡི་གེ་བརྒྱ་པ་ལན་གསུམ་བརྗོད་པའི་མཐར། མ་འབྱོར་པ་དང་ཉམས་པ་དང་། ཞེས་པ་སོགས་ཤློ་ཀ་གཅིག་དང་། བདག་ལས་
དང་པོ་པའི་རྟེན་གྱི་གང་ཟག་ཏུ་གྱུར་པས། ཞེས་པ་ནས། བཟོད་པར་མཛད་དེ་ལྷག་ཆད་ཁ་བསྐང་བར་མཛད་དུ་གསོལ། གྱི་བར་བརྗོད། ༀ། ཁྱེད་ཀྱི་སེམས་ཅན་དོན་ཀུན་མཛད། །སོགས་ཀྱི་མཐར། ཨོཾ་ཨཱཿ ཧཱུྃ་བཛྲ་མཿ ཞེས་དང་ལག་པ་གཉིས་
སྙིང་ཁར་ཁ་ཕྱིར་བསྟན་ཏེ་བསྣོལ་བའི་སེ་གོལ་གྱི་སྒྲས་ཡེ་ཤེས་པ་རང་བཞིན་གྱི་གནས་སུ་གཤེགས། ལག་པ་གཡོན་པའི་སྲིན་ལག་གིས་ཐབ་ནང་ནས་ཐལ་བ་ཅུང་ཟད་བླངས་སྟེ་རང་གི་དཔྲལ་བར་བྱུག ཛཿ ཧཱུྃ་བཾ་ཧོཿ དམ་ཚིག་པ་རང་ཉིད་ལ་ཐིམ་

པར་བསམ། གསུམ་པ་རྗེས་ཀྱི་བྱ་བ་ལ། འཇིག་རྟེན་པའི་མེ་ལྷ་སླར་ཡང་མཆོད་པ་ནི། ཨོཾ་ཨགྣ་ཡེ་ཛྭ་ལ་རཾ། ཅེས་བརྗོད་ལ་མར་བླུག་གཟར་གང་ཐབ་ཏུ་བླུག་པའི་རྐྱེན་གྱིས་མེ་ལྷ་འབར་བའི་རྣམ་པ་ལས་སྐད་ཅིག་གིས་རང་གཟུགས་སུ་བྱོན་པར་
བསམ་ལ། ཡམ་ཤིང་ནས། ཀུ་ཤའི་བར་གྱི་བསྲེག་རྫས་ཇི་ལྟར་འབྱོར་པ་ལན་གསུམ་མམ། ལྔའམ། བདུན་ལ་སོགས་པ་ཕུལ་བའི་མཐར། གཤེགས་སྐྱེམས་སུ་བྱོན་ཟན་གྱི་སྐབས་སུ་བཤད་པ་ལྟར་མར་དགང་བླུག་བདུན་ཚན་གསུམ་
ཕུལ༑ མཆོད་བསྟོད་རྣམས་སྔར་བཞིན་བྱ། དེ་ནས་གཏོར་མ་བསང་སྦྱངས། ལག་པ་གཡས་གཡོན་དབུས་གསུམ་བྱ་ཁྱུང་གི་ཕྱག་རྒྱ་རྣམས་བསྟན། ཨོཾ་ཨཱཿ ཧཱུྃ ཧ་ཧོ་ཧྲཱིཿ ལན་གསུམ་བརྗོད་པས་བྱིན་གྱིས་བརླབས། རྡོ་རྗེ་ཐལ་མོ་ཁ་ཕྱེ་ལ། ཨཾ་
ཨགྣ་ཡེ་ས་པ་རི་ཝཱ་ར་ཨི་དཾ་བ་ལིངྐ་ཁ་ཁ་ཁཱ་ཧི་ཁཱ་ཧི། མཐར་སེ་གོལ་གཏོགས་པ་དང་བཅས་པ་ལན་གསུམ་མམ། ལྔས་གཏོར་མ་ཕུལ། སྔར་ལྟར་མཆོད་བསྟོད་བྱས་པའི་མཐར། མེ་ལྷའི་རྒྱལ་པོ་འཁོར་བཅས་རྣམས། །མཆོད་སྦྱིན་གཏོར་མ་འདི་
བསྣོམས་ལ། །ཞེས་པ་ནས། ཡིད་ལ་འདོད་པ་ཀུན་འགྲུབ་ཤོག །ཅེས་པས་ཕྲིན་ལས་བཅོལ། མེ་ལྷའི་རྒྱལ་པོ་འཁོར་དང་བཅས་པ་བདག་ལ་དགོངས་སུ་གསོལ། ཅེས་པའི་རྗེས་ལ་འདོད་དོན་གསོལ་བ་བཏབ། གོང་ལྟར་ལྷག་ཆད་ཁ་
སྐོང་༑ བཟོད་པར་གསོལ། མེ་ལྷ་འབར་བའི་རྣམ་པར་གྱུར་པའི་སྐབས་ལྟར་བསང་ཆུ་གཏོར། མཆོད་ཡོན་ཕུལ། སྤྱན་དྲངས་པའི་དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད། ནྀ། བདག་གི་དོན་དང་གཞན་གྱི་དོན། །བསྒྲུབས་ཀྱིས་བཞུད་ཅིག་

།བྱིན་ཟ་ཁྱོད། །ཇི་བཞིན་དུས་སུ་སླར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབས། །ཨོཾ་ཨགྣ་ཡེ་གཙྪཅེས་པས། མེ་ལྷ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པར་༄༅།
བསམ༑ །རང་ཉིད་བཅོམ་ལྡན་འདས་མ་ཀུ་རུ་ཀུལླེར་གསལ་བའི་དཔྲལ་བར་ཨོཾ་དཀར་པོ། །མགྲིན་པར་ཨཱཿ དམར་པོ། །ཐུགས་ཀར་ཧཱུཾ་སྔོན་པོ། །ཞེས་བརྗོད་པས་གནས་གསུམ་དུ་རྡོ་རྗེ་གསུམ་གྱི་ངོ་བོ་འབྲུ་གསུམ་གྱིས་མཚན་པར་བསམ། དགེ་བ་
འདི་ཡིས་མྱུར་དུ་བདག །ཀུ་རུ་ཀུལླེ་འགྲུབ་གྱུར་ནས་སོགས་ནས་འགོད་པར་ཤོག ཚེ་རིང་ནད་མེད་འབྱོར་ལྡན་ཞིང་། །འགྲོ་ཀུན་རྟག་ཏུ་འདུན་པ་དང་། །ཇི་ལྟར་བསམ་པའི་དོན་རྣམས་ཀུན། །ཆོས་བཞིན་འགྲུབ་པར་མཛད་དུ་གསོལ། །གཞན་ཡང་
LI8
སྐྱེ་བ་འདི་ཉིད་དུ། །མི་མཐུན་ཕྱོགས་ཀུན་ཞི་བ་དང་། །ཚེ་རིང་ནད་མེད་ཕུན་སུམ་ཚོགས། །རྟག་ཏུ་བདེ་དང་ལྡན་གྱུར་ཅིག །ཅེས་པས་སྨོན་ལམ་དང་། ཡིད་འཕྲོག་པདྨ་རཱ་གའི་རི་བོ་བཞིན། །ཡིད་ཅན་སྙིང་རྩ་འགུགས་པའི་ལྕགས་ཀྱུ་ཡིས། །ཡིད་
བཞིན་དངོས་གྲུབ་སྟེར་མཛད་ལྷག་པའི་ལྷ། །ཡིད་འོང་རིག་བྱེད་ལྷ་མོའི་བཀྲ་ཤིས་ཤོག །ཅེས་སོགས་སྐབས་འབྲེལ་གྱི་ཤིས་བརྗོད་བྱ། མེ་མ་ཤི་བར་དུ་མི་རེག་ཅིང་། ལོང་མེད་ན་འོ་མ་ཁ་དོག་དམར་པོར་བསྒྱུར་བས་གཞིལ་ལ། སྣོད་གཙང་མར་
བསྡུ༑ ཐབ་ཀྱི་ཤུལ་དང་ཉེ་འཁོར་ཐམས་ཅད་དྲི་ཞིམ་པོའི་ཆུས་བྱུགས། སླར་ཡང་མེ་ཏོག་བསིལ་མ་འཐོར་ཞིང་བཀྲ་ཤིས་རྒྱས་པར་བརྗོད། ཐལ་བ་དེ་ཉིད་ལ་མཐོན་པོའི་རྩེ་རླུང་ལ་ཕྱར་བའམ། བསྒྲུབ་བྱ་གང་ཡིན་པ་ལ་སོགས་པ་སེམས་ཅན་མང་པོས་

འཐུང་བའི་ཆུ་ཀླུང་ལ་སྤྱངས་པར་བྱའོ། །དེ་ལྟར་རྗེ་བཙུན་བཅོམ་ལྡན་འདས་མ་ཀུ་རུ་ཀུལླེའི་སྒྲུབ་ཐབས་ཁམས་གསུམ་དབང་དུ་བྱེད་པའི་གནད་ཡིག་ཞེས་བྱ་བ་རང་ཉིད་ཀྱིས་བརྩམས་པ་ལས། སྦྱིན་སྲེག་གི་དབང་དུ་བྱ་བ་ནི་གཞན་དུ་ཤེས་པར་བྱའོ་ཞེས་
པའི་ལག་ལེན་གསལ་བར་བསྟན་པའི་ཡི་གེ་འདི་ནི། སྡེ་སྣོད་རྒྱ་མཚོའི་ཕ་རོལ་དུ་སོན་པའི་མཁས་པ་ཆེན་པོ་ཆོས་ཀྱི་རྗེ་བྲག་དམར་མཁན་ཆེན་རབ་བསྟན་དཔལ་འབར་བའི་གསུང་གིས་རྒྱངས་རིང་པོ་ནས་ནན་གྱིས་བསྐུལ་བའི་ངོར། དཔལ་ལྡན་ས་སྐྱ་
སྒྲུབ་
པའི་སྙན་བརྒྱུད་ཟབ་མོ་འཛིན་པའི་རྣལ་འབྱོར་པ་བློ་གསལ་རྒྱ་མཚོས། རང་གི་བསྟི་གནས་ཀྱི་བསམ་གཏན་གྱི་ཁང་བུར་སྦྱར་བ་འདིས་ཀྱང་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་དབང་ལ་དབུས་
ཐབས་
ནས་ཁྲུ་ཕྱེད་དོར། །ཐབ་ཀྱི་ནང་གི་འདབ་བརྒྱད་བྱ། །དབུས་ནས་ཤར་དུ་སོར་གསུམ་འཕགས། །ཚངས་དང་ནུབ་ཟླུམ་འཕྲད་མཚམས་ཀྱི།།བར་གྱི་ཚད་དེས་བྱང་ཤར་དང༌། །ཤར་ལྷོ་ཟུར་ཐིག་ལ་རེག་བསྐོར། །དེ་ཡི་ཕྱི་རུ་སོར་བཞི་པ། །ལན་
བཏུས་
གཉིས་སྔར་བཞིན་ཟུར་ཐིག་ལ། །རེག་པས་བསྐོར་བས་ཁ་ཁྱེར་དང་། །མུ་རན་འབྱུང་ངོ་ཤར་ཕྱོགས་ཀྱི། །ཟུར་ཐིག་གཉིས་དང་ཟླུམ་བསྐོར་འཕྲད། །མཚམས་དེ་ཐད་དཀར་བཅད་པ་ཡིས། །ཟླ་གམ་འབྱུང་ངོ་ཁ་ཁྱེར་དང་། ་།མུ་རན་གཉིས་ལའང་དེ་
: ISBN:
བཞིན་བཅད།། །།དགེའོ།། །།བལ་ཡུལ་ནས་རྒྱལ་ཡོངས་ས་ཆེན་ཞེས་པ་ལས་པར་རྩ་སྤེལ།།*

